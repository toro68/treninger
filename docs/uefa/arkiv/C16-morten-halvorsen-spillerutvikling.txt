Nil satis
nisi optimum

SPILLERUTVIKLING I NORSK TOPPFOTBALL
Hvilke erfaringer og utfordringer formidler 4 spillere, 4 naboklubber,
tidligere toppspillerutvikler og spillerutvikler i krets om framtidig
spillerutvikling i en norsk toppklubb?

Morten Halvorsen
Februar 2011

UEFA – A lisensoppgave 2011

FOTO: Kjell Arne Moen

”Jeg var aldri en ener, jeg var en i mengden. Jeg hadde alltid en opplevelse at
det var spillere på min alder som var mye bedre enn meg. Det medførte at jeg
måtte gi det lille ekstra i treninger og kamper og være nøye i treningsarbeidet.
Lysten har alltid drevet meg, jeg har likt å trene og nesten aldri vært skadet.”
"Jeg har bestemt meg for å utfordre meg selv, jobbe hardt og trene for hele
tiden å bli bedre, det er det som driver meg".
Mads Stokkelien

Spillerutvikling i norsk toppfotball

Side 2

UEFA – A lisensoppgave 2011

Forord
Denne oppgaven er skriftlig oppgave på Uefa-A-lisens trenerkurs og beskriver
hvilke utfordringer og erfaringer en norsk toppklubb, i dette tilfellet IK Start, står
overfor i spillerutviklingsarbeidet. Oppgaven har som hovedmål å komme med
forslag til forbedringer i IK Starts spillerutviklingsarbeid, det vil si peke på
områder som kan føre til at klubben jevnlig får fram flere og bedre spillere til
klubbens A-lag slik at Start kan være et stabilt tippeligalag over tid.
Det spesielle med oppgaven er at den også henter informasjon og kunnskap fra
brukerne, det vil si fra spillere, naboklubber og fotballkrets.
4 A-lagsspillere som har gått gradene i klubben eller kommet fra naboklubber
har bidratt med sine spillerfortellinger fra ung alder og fram til A-laget. Sentrale
personer i spillerutviklingsarbeid i 4 naboklubber (Vindbjart, Jerv, Våg, Vigør) har
bidratt med sitt perspektiv på Starts eksterne arbeid og tiltak. Spillerutvikler i
Agder fotballkrets som har fulgt klubben tett fra 2002-2010 har bidratt med sine
synspunkt på interne og eksterne utfordringer i spillerutviklingsarbeidet.
Det rettes en stor takk til disse informantene og en spesiell takk til tidligere
toppspillerutvikler i Start (fra 2000-2008) Bård Wiggen, nå assistenttrener i FC
København. Han hadde en viktig rolle i systematisering av spillerutviklingsarbeidet fra 90årene og har bidratt med informasjon som belyser dette arbeidet
fra slutten av 90-tallet og fram til i dag. Rune Jakobsen sportlig leder i Start har
bidratt med viktige innspill til spørsmålene i oppgaven og bidratt til at arbeidet er
informert om og gjort kjent i klubbens beslutningsorganer. En takk også til min
gode trenerkollega Geir Åge Olsen for faglige innspill, inspirasjon og ekstraarbeid
i skriveprosessen. Til slutt en stor takk til min veileder Stig Winsnes for
inspirasjon og faglig konfrontasjon på feltet i Porsgrunn og for nyttige innspill i
arbeidet med denne oppgaven.

Morten Halvorsen
Sør Arena 31.01. 2011

Spillerutvikling i norsk toppfotball

Side 3

UEFA – A lisensoppgave 2011
Innhold
Forord ...................................................................................................................................................... 3
Sammendrag ........................................................................................................................................... 6
Hovedproblemstilling, informanter og perspektiv i oppgaven. .............................................................. 9
Problemstillingen som modell: .......................................................................................................... 10
Metodevalg ....................................................................................................................................... 11
Erfaringer fra spillerutvikling i Start fra slutten av 1990 tallet og fram til i dag. ................................... 12
Spillerutviklingsprosjekt 1, 1998 ....................................................................................................... 13
Spillerutviklingsprosjekt 2, 2002 ....................................................................................................... 13
Toppspillerutviklingsprosjektet, 2005 ............................................................................................... 14
Fra one-man-show til spillerutviklingsteam, 2006 ............................................................................ 14
Eksternt arbeid: Klubb-Sør prosjektet (2007/08) og Team Agder..................................................... 14
Status for spillerutvikling i Start, 2010. Hva preger klubbens arbeid? .............................................. 15
Investering i spillerutvikling gir resultater og lønner seg! ................................................................. 16
Mye er bra, men mye kan bli mye bedre. ......................................................................................... 16
Hvordan forbedre spillerutviklingen i Start sett fra spillerutvikleres, naboklubbers og spilleres
perspektiv? ............................................................................................................................................ 16
Hva mener tidligere toppspillerutvikler? .......................................................................................... 16
Toppspillerutviklerens råd og kommentarer..................................................................................... 21
Hva mener spillerutvikler i krets?...................................................................................................... 22
Spillerutviklerens råd og kommentarer. ........................................................................................... 25
Hva mener 4 naboklubber om toppklubbens arbeid? ...................................................................... 26
Naboklubbenes råd og kommentarer til Start .................................................................................. 34
Hvorfor tok vi steget til toppfotballen? 4 unge A-lagsspilleres erfaringer. ....................................... 36
Hvorfor ble disse 4 A-lagsspillere i Start? .......................................................................................... 45
Hva hadde størst betydning for at de ble A-lagsspillere? ................................................................. 46
Resultater og drøfting ........................................................................................................................... 48
Framtidig spillerutviklingsarbeid - konsekvenser og forslag til forbedringer........................................ 52
Spillerutvikling - fra sportslig identitet til økonomisk bærekraftig forretnings idé. .......................... 54
Spillerutvikling - hvorfor være gode hvis vi kan være fremragende? ............................................... 55
Spillerutvikling – hva har Start?......................................................................................................... 56
Spillerutvikling – hva mangler Start? ................................................................................................. 57
Startmodellen - organisering og ansvarsfordeling ............................................................................ 57
Spillerutviklingsprogram - forslag til forbedringer ............................................................................ 58
Mesterlæring, en skjult formue? ....................................................................................................... 59

Spillerutvikling i norsk toppfotball

Side 4

UEFA – A lisensoppgave 2011
Framtidas spillerutviklere – hvem er de? .......................................................................................... 60
Spillerutvikleren – den reflekterende praktiker og profesjonelle personlighet................................ 61
Konklusjon ......................................................................................................................................... 63
Litteraturliste: .................................................................................................................................... 65
VEDLEGG:
1. Intervjuguider
2. Utviklingsforløp William Kvist
3. Talentutvikling i musikk, besøk til
Barratt Due Musikkinstitutt
4. Spillerutviklingsprogram IK Start

Spillerutvikling i norsk toppfotball

Side 5

UEFA – A lisensoppgave 2011

Sammendrag
Denne oppgaven handler om spillerutvikling i toppklubb, med problemstilling om
hvordan Start som toppklubb kan forbedre sin spillerutviklingsstrategi.
I innledningen viser jeg til den sterke tradisjon og klubbidentitet Start har som
spillerutviklingsklubb. Start er:
Kjent for å slippe til lokale unggutter på klubbens A-lag
En klubb som utvikler fotballspillere med gode ferdigheter
En jevnlig leverandør av spillere til aldersbestemte landslag
Siden 2005 har klubben utviklet 11 lokale spillere til A-stallen, 4 av disse er mer
eller mindre fast på laget i tippeligaen. 52 % av spillerne på A-laget i 2010 har
spilt på klubbens juniorlag og klubben er blant de beste i Norge når det gjelder
tildeling av midler fra NFF for bruk av unge spillere i tippeligaen (2010).
Dette er resultater av en klubbidentitet og en tradisjon som er det viktig å bygge
videre på. En framtidsrettet strategi innebærer blant annet at klubben har
kunnskap om de vesentligste elementene som bidrar til læring og utvikling av
unge spillere til et høyt prestasjonsnivå. I disse elementene inngår høy
fotballfaglig kompetanse, kjennskap til læringsprosesser og formidlingsevne.
Data og kunnskap i denne oppgaven er hentet fra spillerutviklere (tidligere
toppspillerutvikler Bård Wiggen som i dag er assistenttrener i FC København, Per
Erik Andersen i Agder fotballkrets), 4 sentrale personer i naboklubber som har
fulgt Start i en årrekke, og ikke minst fra unge spillere som har tatt steget til
toppfotball i Start. Det er fort å gå seg "blind" i sin egen virksomhet, det er
derfor et bevisst valg å hente informasjon og kunnskap fra flere perspektiv og fra
følgende nivå:
Klubbnivå
Spillerutviklingsnivå
Spillernivå
Informantene fra alle nivåene peker på kontinuitet, langsiktighet og kompetanse
som de viktigste faktorene i spillerutviklingsarbeidet. Alle peker på
nødvendigheten av kompetente trenere på lavere nivå enn tilfellet er i dag.
Et annet interessant resultat og fellestrekk er at informantene, spillerutviklere
og naboklubber ønsker Start mer offensive og synlige ute i klubbene.
Spillerutvikler i krets formidler: "Min erfaring er at klubbene skulle ønsket Start
enda mer til stede ute i klubbene". Toppspillerutvikler formidler:" Det er viktig å
være synlig utad i naboklubbene og ha en ekstern strategi og filosofi. Dette

Spillerutvikling i norsk toppfotball

Side 6

UEFA – A lisensoppgave 2011
styrker identitet som lokal utviklingsaktør og bidrar til rekruttering". Dette er
gode råd som er vel verd å lytte til.
I mine forslag til forbedringer i spillerutviklingsarbeidet bruker jeg også en del av
de erfaringene og utfordringene som informantene peker på og spesielt
erfaringene som de 4 unge A-lagsspillere formidler i oppgaven. Fredrik
Strømstad, Christer Kleiven, Mads Stokkelien og Rolf Daniel Vikstøl forteller
hvorfor de tok steget til A-laget i Start. De har alle noen fellestrekk som det er
viktig å bygge videre på og gjøre mer av:
De har alle hatt en sterk indre motivasjon som har drevet dem.
De har trent mye på løkka og på egenhånd. Det er gleden ved spillet og
lysten som har drevet dem.
De har hospitert og spilt sammen med og mot spillere som var bedre,
større og eldre enn dem selv, både i klubb og på løkka.
De har hatt en plan med å bli fotballspillere og komme på A-laget til Start,
2 spillere hadde ”bestemt” seg for det allerede som små gutter (under 10
år).
De peker alle på oppfølging (kompetanse) av spillerutviklere og trenere i
Start som svært betydningsfullt for at de tok steget.
Foreldrestøtte har vært svært viktig.
Aldersbestemte landslag har vært viktig inspirasjon og gitt dem referanser
til toppfotballkultur og internasjonal matching.
Det har betydd utrolig mye for dem at de tidlig fikk en følelse av å bli
satset på, det å få noen minutter på A-laget og eller få bli med på Alagstrening (”selv om jeg egentlig ikke følte meg god nok”) har vært
meget inspirerende.
I siste del av oppgaven konkluderer jeg med hva jeg mener må til for å ta steget
fra å være en god spillerutviklingsklubb til å bli en fremragende
spillerutviklingsklubb.
Start har:
En identitet med lang tradisjon i utvikling og rekruttering av lokale spiller,
spillere som har gode fotballferdigheter.
Fotballkretsen som en viktig alliansepartner og faginstans på tiltakssiden
gjennom mange år.

Spillerutvikling i norsk toppfotball

Side 7

UEFA – A lisensoppgave 2011
Gjennom Team Agder har klubben også en god ekstern strategi som
innebærer samarbeid med naboklubber, god oversikt over de beste
spillerne og mulighet for framtidig rekruttering.
Neste steg, og betydelige utfordringer innebærer:
En mer strukturert og profesjonell satsing som er klubbpolitisk forankret
og fundamentert i den unike Start tradisjonen, blant annet enes om
rekrutteringsmodell og revidere spillerutviklingsprogrammet.
Å pleie relasjonen, være mer synlige utad og styrke nettverket til
naboklubbene. Start må være drivkraften i alliansen mellom naboklubber,
krets og toppklubb.
Timingen for denne satsingen er de aller beste. Både internasjonale og nasjonale
klubber ser nødvendigheten av en enda sterkere satsing på utvikling av egne
talenter som følge av finanskrisen og et stadig sterkere krav om å drive
fotballklubber i balanse.
Min klare anbefaling, støttet av informantene, i denne oppgaven er at
toppfotballen i klubben må ta et større faglig, organisatorisk og administrativt
ansvar for hele utviklingslinjen i ellever fotballen (fra 12-13 år) i den hensikt å
skape flere (tilskuere?) og bedre spillere til klubbens A-lag i framtida. Konkrets
betyr det at toppfotballen innlemmer guttelaget og småguttelaget (som vist i
modellen på side 58) i sin satsing.
Naboklubbene ønsker Start mer synlig ute i klubbene, de besitter viktig
informasjon og har konkrete initiativ og forslag til samarbeidstiltak både på
klubbnivå og mot spillerutvikling. Det ligger derfor en betydelig strategisk fordel
for Start å pleie relasjonen, og styrke nettverket bestående av aktørene;
naboklubber, krets og toppklubb.
Det høres kanskje ikke så vanskelig ut, men er kanskje en av de største
utfordringene for en fotballklubb; hvordan sikre en jevnlig tilførsel av unge
spillere som er gode nok til å vinne kamper for A-laget. Det er spillerutvikling og
det krever en overordnet klubbstrategi, langsiktig investering og en rød (gul?)
tråd i arbeidet.
Røde tråder spinnes ikke på en dag. Det gjør at mange gir opp før det langsiktige
arbeidet kommer i gang og ruller og går. Som denne oppgaven viser har Start et
svært godt utgangspunkt og en unik mulighet.

Spillerutvikling i norsk toppfotball

Side 8

UEFA – A lisensoppgave 2011

Hovedproblemstilling, informanter og perspektiv i oppgaven.
Spillerutvikling i fotball er et fagområde som mange har meninger om. Ett av
målene med denne oppgaven er å få fram informasjon og kunnskap om
spillerutvikling i en norsk toppklubb sett fra et brukerperspektiv, det vil si fra
unge A-lagsspillere i Start og sentrale personer som har fulgt spillerutvikling på
Sørlandet i mange år. Gjennom intervju med sentrale personer og spillere ønsker
jeg å få fram deres opplevelse av spillerutviklingsarbeid og de tiltak Start har
gjennomført sammen med naboklubbene de siste 10 år. De representerer 4
naboklubber og det sentrale i intervjuet er hva slags betydning
spillerutviklingstiltakene eventuelt har hatt for samarbeidsklimaet. Har det
påvirket deres syn på det sportslige utviklingssamarbeidet de har med Start?
Hva mener de er betydelige forbedringspunkter og hva skulle de eventuelt
konkret ønsket seg mer av?
To fagpersoner, tidligere toppspillerutvikler i Start og spillerutvikler i Agder
fotballkrets bidrar med sine synspunkter og forslag til forbedringer av
spillerutviklingsarbeidet. Disse fagpersonene har fulgt utviklingsarbeidet i
klubben på nært hold og bidrar med sine perspektiv i innledningen av
intervjudelen av oppgaven.
Oppgaven belyser og vinkler også spillerutvikling fra et spillerperspektiv.
Gjennom intervju med 4 spillere som har gått gradene i klubben og som deler
noe av sin spillerhistorie ønsker jeg å sjekke ut om det finnes noen fellestrekk
eller særtrekk som gjorde at de ble gode, faste A-lagsspillere i klubben. Hva er
det med Start kulturen, er det sentrale personer, utviklingsprogram, oppfølging
eller andre tiltak som har preget dem som spillere? Hvilke egenskaper mener de
må framelskes for at flere spillere skal ta steget på Sørlandet? Er det erfaringer
de sitter på som spillere som kan forsterke spillerutviklingsarbeidet og bidra til
forbedringspunkter i klubben?
Jeg har derfor formulert følgende 3 problemstillinger i denne oppgaven:
1. Hva forteller erfaringer fra spillerutviklingsarbeidet i Start fra slutten av
1990 tallet og fram til i dag?
2. Hvordan forbedre spillerutviklingen i Start sett fra spillerutvikleres,
naboklubbers og spilleres perspektiv?
3. Hvilke konsekvenser har dette for framtidig spillerutviklingsarbeid i Start?

Spillerutvikling i norsk toppfotball

Side 9

UEFA – A lisensoppgave 2011

Problemstillingen som modell:

Informantene i oppgavene representerer 3 nivå:
1. Klubbnivå
2. Spillerutviklernivå
3. Spillernivået

Spillerutvikling i norsk toppfotball

Side 10

UEFA – A lisensoppgave 2011

Metodevalg
Jeg har valgt å bruke semistrukturert metode i denne oppgaven, dvs en type
kvalitativt dybdeintervju i form av en samtale med alle informantene (ca 1 times
tid på hvert intervju). Det er gjennomført 10 intervju i oppgaven. De 4 spillerne
har fått samme spørsmål og de 4 personene i naboklubbene har fått samme
spørsmål. Spillerne i intervjuet er: Christer Kleiven (eks Vigør), Rolf Daniel
Vikstøl (eks Våg), Mats Stokkelien (eks Hånes) og Fredrik Strømstad, Start.
Klubbene er: Jerv, Vindbjart, Våg og Vigør. Svarene i oppgaven er anonymisert,
men for lesere med meget god kjennskap til spillere og klubber kan det være
mulig å identifisere intervjuobjektene. Det er intervjuobjektene gjort kjent med
som følge av et lite utvalg. Jeg har brukt diktafon til hjelp i intervjuene for
deretter å skrive ut svarene. Ikke alt fra intervjuene er tatt med, men det som er
tatt med er ordrett sitert. Dette gir svarene i oppgaven en muntlig form.
Oppgaven handler om spillerutvikling sett fra brukernes ståsted, dvs. fra spillere,
og naboklubber. Tidligere toppspillerutvikler og spillerutvikler i krets er også
blant informantene. Det er fort å "bli blind" i sin egen virksomhet, det er derfor
et bevisst valg å hente informasjon og kunnskap fra flere perspektiv. Når viktig
beslutninger skal tas er det ofte klokt at flere meninger og perspektiv slipper til
før konklusjoner og beslutninger skal tas. Jeg mener det gjennom intervjuene er
kommet fram viktig informasjon som har vært meget betydningsfulle for mine
konklusjoner i oppgaven. Jeg har valgt å gå mest i dybden og analysere svarene
fra spillerne i oppgaven. Resultatene herfra kobles med teori, kunnskap og egne
erfaringer og refleksjoner om spillerutvikling. I de øvrige intervjuene med
tidligere toppspillerutvikler, spillerutvikler i krets og de 4 naboklubben
presenteres resultatene fra intervjuene som sammenfattende råd til klubben.
Denne oppgaven har sitt utspring i Start, det er spillere og naboklubber i og
rundt Start som er intervjuet. Resultatene og analysen mener jeg likevel kan
være av interesse for andre. Forhåpentligvis kan resultatene være overførbar og
generaliserbar for andre. I arbeidet med oppgaven fikk jeg kontakt med et annet
fagområde, musikk, som virkelig inspirerte meg både i arbeidet med denne
oppgaven og med spillerutvikling. Jeg fikk kontakt med Barratt Due
musikkinstitutt i Oslo og sentrale personer der som arbeider med unge
musikktalenter; et arbeid, en metodikk og kunnskap som har løftet unge norske
musikere inn i verdenseliten. Etter det møtet og noe innsikt i deres teorier og
metodikk har begrepet mesterlæring fått en helt ny dimensjon for meg.
Det viser at det finnes generaliserbar kunnskap i andre fagdisipliner som,
fotballfaget kan lære mye av gitt at det modelleres riktig inn i vår kontekst.
Jeg vil derfor anbefale vedlegg 3 i oppgaven.

Spillerutvikling i norsk toppfotball

Side 11

UEFA – A lisensoppgave 2011

Erfaringer fra spillerutvikling i Start fra slutten av 1990 tallet
og fram til i dag.
I dette kapitlet vil jeg gå gjennom historikk, utvikling og strategi som har preget
klubbens arbeid med spillerutvikling (jf. Problemstilling 1).
Start har lange tradisjoner i å få fram lokale spillere, fra Sørlandet og fra egne
rekker i klubben, til sitt A-lag. Klubben har vært kjent for sitt gode
ungdomsarbeid helt siden 70-tallet og vært representert med gode spillere både
på A-landslaget og på aldersbestemte landslag i en årrekke. Start har siden den
gang og fram til i dag gjort seg bemerket med gode resultater i junior NM, Jet
Cup og Norway Cup. Gjennom dette arbeidet og disse resultatene har klubben
lenge vist at den har kultur for å utvikle spillere med gode fotballferdigheter.
Start har historie, tradisjon og kultur som toppklubben på Sørlandet og har i
mange år nytt godt av spillerutviklingsarbeidet i naboklubbene. Det har bidratt til
at spillere som Arve Seland, Espen Johnsen, Totto Dahlum, Andreas Lund, Frank
Strandli, Erik Mykland, Kristoffer Hæstad, Morten Knutsen og i nyere tid Espen
Børufsen, Jesper Mathisen, Avni Pepa, Christer Kleiven, Mads Stokkelien, Rolf
Daniel Vikstøl for å nevne noen, har tatt steget fra naboklubber og utviklet seg til
toppspillere i Start. De fire siste er norgesmestere for junior i klubben, alle var
innom Start 2 stallen og spilte for aldersbestemte landslag før de ble tatt opp i Astallen. De har deretter spilt seg inn i førstelaget til Start.
Samarbeidet med naboklubbene har ikke alltid vært like varmt og det
har nok falt noen klubbledere tungt for brystet at Start har hentet spillere for
tidlig og uten at dette etter deres mening ble kompensert godt nok for. Samtidig
hører det med til historien at Start også har bidratt til at spillere som ikke har
kommet gjennom nåløyet og til A-laget i Start har vært med på å heve nivået i
naboklubbene. Det gir også informantene i naboklubbene uttrykk for i
intervjuene som blir gjort rede for seinere i oppgaven. Mon tro om Fløy og
Vindbjart hadde vær gode 2.divisjonsklubber i dag uten tilfang av tidligere
spillere som er skolert og sosialisert i start kulturen?
Start har siden midten av 90-tallet hatt samarbeidsavtaler med sentrale
naboklubber for å kunne rekruttere de beste spillerne til Starts A-lag og samtidig
forsøke å heve nivået på spillerutviklingen og gi tilbake gode spillere med god
treningskultur til naboklubbene. Fra 2000 har klubben med jevne mellomrom
vært pådriver og aktive i eksterne sportslige tiltak rettet mot utvikling av unge
spillere på hele Sørlandet uten intensjon om å hente spillerne til Start på tidlig
aldersbestemt nivå. Samarbeidet med Agder fotballkrets har stått sentralt i dette
arbeidet.

Spillerutvikling i norsk toppfotball

Side 12

UEFA – A lisensoppgave 2011

Spillerutviklingsprosjekt 1, 1998
Starten på et strukturert og systematisk spillerutviklingsarbeid i klubben begynte
på slutten av 90 tallet (1998) da Start ble med i et prosjekt initiert av NFF. Tre
klubber, Hødd, Bryne og Start var deltakende klubber.
Bård Wiggen som startet som assistenttrener i klubben i år 2000 var delaktig i
sluttfasen og oppsummeringen av dette prosjektet. Bård Wiggen betegner dette
som oppstarten på en mer systematisk spillerutvikling i Start, selv om klubben
lenge hadde jobbet med å utvikle unge spillere og i mange år hadde fått fram
spillere fra klubbene på Sørlandet til A-laget. Dette var et godt utgangspunkt for
prosjektet og inngangen til et mer systematisk arbeid med spillerutvikling. I følge
Wiggen hadde prosjektet som mål å arbeide systematisk med en
utviklingsgruppe av spillere i egen klubb og samarbeide med andre klubber om å
gjøre det samme. Erfaringene fra prosjektet beskrives nærmere i intervjuet med
Wiggen på side 16 i oppgaven.

Spillerutviklingsprosjekt 2, 2002
I 2002 var Start og Bård Wiggen, i samarbeid med fotballkretsen (AFK v/Per Erik
Andersen), med på å videreføre prosjekterfaringene fra 1998. Det 2. prosjektet
rettet seg mot syv naboklubber: Søgne, Fløy, Vindbjart, Vigør, Randesund, Våg
og Jerv.
Hovedmålet med prosjektet var å:
Heve kvaliteten på spillerutviklingen i klubbene og i området
Utvikle gode spillerutviklere i klubbene i nærområdet
Utvikle framtidige toppspillere
Rekruttere gode spillere til Starts A-lag
I starten ble prosjektet møtt med skepsis fra flere av klubbene. Start og AFK
møtte styreledere og klubbrepresentanter i klubbene for å informere og forankre
prosjektet i klubbledelsen. Resultatet var at alle inviterte klubber ønsket å delta.
Dette bidro til større tillit, troverdighet og åpenhet i forhold til målsettingen.
Klubbene valgte en til to trenere/ledere som var klubbenes representanter og
klubbene stilte med 2-3 spillere i aldersgruppa 15-18 år som deltakere i øktene.
Klubbene vekslet med å være arrangør av øktene og disse ble gjennomført en
gang i måneden fortrinnsvis utenom kampsesong.
De positive, og viktigste erfaringene fra prosjektet var at barrierer ble brutt,
gode økter ble gjennomført og viktige referanser for god kvalitet på treninger og
spillere ble vist i praksis. Dessverre ble prosjektet ikke av lang varighet (ca 1,5
år) og "ebbet ut" som følge av nedrykk og dårlig økonomi i Start. Prosjektet var

Spillerutvikling i norsk toppfotball

Side 13

UEFA – A lisensoppgave 2011
ikke stødig nok til å stå på egne bein og Start hadde ikke personellkapasitet til å
opprettholde prosjektet i nedgangstider.
Erfaringer og organiseringen av dette prosjektet var likevel med på å etablere
strukturer for Starts samarbeid med naboklubbene og for klubbens
spillerutviklingsarbeid i ettertid.

Toppspillerutviklingsprosjektet, 2005
Det neste tiltaket som var med på å gi ny næring til spillerutviklingsarbeidet var
opprettelse av toppspillerutviklingsprosjektet i 2005. Dette ble også initiert av
NFF som også bidro med penger til å opprette stillinger som toppspillerutviklere i
tippeliga og Adeccoliga-klubbene. Prosjektet hadde som målsetting å gi de beste
spillerne i disse klubbene tett oppfølging og bidra til at de tok steget til A-laget.
Prosjektet ble fulgt opp av NFF med klubbesøk og kompetansesamlinger i
forbindelse med aldersbestemte landskamper og på den årlige La Manga
samlingen. Klubbene var også forpliktet til å lage rapporter og regnskap fra
tiltakene i klubb. Dette var definitivt med på å skape forståelse for satsing på
spillerutvikling i Start, og det gav resultater. Spillere som Morten Hæstad, Jesper
Mathisen, Christer Kleiven, Aram Khalili, Espen Børufsen og Rolf Daniel Vikstøl er
eksempler på spillere som tok steget til A-laget i og etter denne
prosjektperioden. Klubben ble også Norgesmestere for junior i 2006 og 2007 og
klubben var representert med flere spillere enn noen gang på aldersbestemte
landslag.

Fra one-man-show til spillerutviklingsteam, 2006
I 2006 ansatte Start en spillerutvikler for aldersgruppa 12-16 år og dermed
utgjorde spillerutviklingsteamet i Start 3 heltidsstillinger, 1 toppspillerutvikler, 1
Start 2 trener og 1 spillerutvikler for aldersgruppa 12-16 år. I 2006 utarbeidet
spillerutviklingsteamet og sportssjefen i Start en ny spillerutviklingsmodell og
spillerutviklingsprogram for aldergruppa 12-19 år i klubben (se vedlegg), noe
som siden ble et lisenskrav for tippeligaklubbene. Teamet var blant annet i
danske FC Midt Jylland for å hente inspirasjon og erfaringer. Som følge av KlubbSør prosjektet ble SPU teamet utvidet til 4 personer (se nedenfor).

Eksternt arbeid: Klubb-Sør prosjektet (2007/08) og Team Agder
Spillerutviklingsmodellen fra 2006 var bakgrunnen for opprettelsen av Klubb-Sør
prosjektet. Prosjektet som kom i gang i 2007 var i sin helhet et eksternt
spillerutviklingsprosjekt som hadde som formål å jobbe systematisk og målrettet
med alle klubbene på Sørlandet i nært samarbeid med fotballkretsen.
Hovedsponsor Sparebanken Sør bidro med midler slik at det var mulig å ansette
en dedikert spillerutvikler i hel stilling som hadde som oppgave å gjennomføre

Spillerutvikling i norsk toppfotball

Side 14

UEFA – A lisensoppgave 2011
tiltak i 3 soner (vest, midt, øst) rettet mot spillere i aldersgruppen 12-16 år. Aldri
tidlige i historien har Start arbeidet så målrettet, vært så synlig ute i
klubbmiljøene og gjennomført så mange tiltak som i denne perioden. I denne
perioden opprettet vi en eliteturnering for guttelag i Sørlandshallen med topplag i
Norge som deltakere. Turneringen tillot lagene å benytte spillere fra
nærklubbene i turneringen. Turneringen er nå innarbeidet som et årlig tiltak
klubbens utadrettede spillerutviklingsarbeid. Det samme er tiltaket vi kaller
fotballcamp som hver uke før skolestart samler de beste 14 åringen fra hele
Sørlandet til ei profesjonell treningsuke på Sør-Arena med bidrag fra hele det
sportslige og medisinske støtteapparatet i Start toppfotball.
Klubb Sør prosjektet måtte dessverre legges ned selv om alle involverte var
svært fornøyde med prosjektet. Sparebanken Sør kunne ikke fortsette med sitt
økonomiske bidrag og Start var som følge av den store kostnaden ved bygging
av Sør Arena heller ikke i stand til å bære kostnadene alene. I 2009-2010
utarbeidet Start og kretsen en ny modell, Team Agder, som bygde videre på
erfaringene fra Klubb-Sør tiltakene. Team Agder er forankret i NFFs
handlingsprogram og Starts sportsplan og omtales seinere i oppgaven.

Status for spillerutvikling i Start, 2010. Hva preger klubbens arbeid?
Som følge av store økonomiske driftproblemer har klubbens sett seg nødt til å
kutte kostnader og nedbemanne virksomheten både administrativt og sportslig.
Spillerutviklingsteamet ble derfor kuttet med 2 stillinger, Start 2 trener og
toppspillerutvikler. 2 spillerutviklere fyller nå stillingene som Start 2 trener og
ansvar for spillerutviklingen i klubben. Tidligere Start 2 trener Frode Fredriksen
har nå stillingen som assistenttrener på A-laget. Han har vært flere år i klubben
og har en viktig funksjon som lærer på idrettslinja på Kristiansand Katedralskole
Gimle (KKG). Internt har klubben en aktiv ungdomsavdeling med ca 300 spillere
i aldersgruppa 6-19år. Eksternt har klubben gjennomført spillerutviklingstiltak
gjennom en videreføring av Klubb-Sør. I et nært samarbeid med fotballkretsen
har vi i 2010 utviklet Team-Agder modell som retter seg mot gode spillere på
Sørlandet i aldersgruppa 13-16 år.
Dessverre har de sportslige resultater blitt påvirket av nedbemanningen i
klubben. 2. laget rykket ned fra 2. divisjon til 3. divisjon, 3. laget rykket ned fra
4. til 5. divisjon. Dette har imidlertid bidratt til en positiv og bred diskusjon om
framtidig satsing på spillerutviklingen i klubben. Etter sesongen 2010 ble det
opprettet ei arbeidsgruppe som fikk i mandat å se på videreføring av
spillerutviklingsarbeidet og komme med forslag til endringer i
spillerutviklingsmodellen. Bård Borgersen er som følge av dette, ansatt som ny
Start 2 trener. Denne Uefa-a lisensoppgaven har også som mål å gi bidrag til
klubbens framtidige spillerutviklingsstrategi.

Spillerutvikling i norsk toppfotball

Side 15

UEFA – A lisensoppgave 2011

Investering i spillerutvikling gir resultater og lønner seg!
Til tross for nedbemanning og manglende sportslige resultater under A-laget er
det også lyspunkter å nevne. I sesongen 2010 er Start en av de beste klubbene i
”klassen” og får god uttelling i bruk av unge spillere i tippeligaen. Siden 2005 har
klubben fått fram 11 lokalutviklede spillere til A-stallen og flere av disse har
etablert seg i første 11-eren til Start. 9 av de 11 har aldersbestemte
landskamper. Disse kan du lese mer om på side 55 i oppgaven.

Mye er bra, men mye kan bli mye bedre.
Dette betyr at klubben gjør en del viktig og riktig spillerutviklingsarbeid som
lønner seg. Dette kommer ikke av seg selv og det er ingen selvfølge at dette vil
fortsette. For å levere slike resultater i framtida er det viktig med knallhard
jobbing, systematikk og struktur i alle ledd. Erfaringer viser at en rød tråd i
arbeidet, systematikk, langsiktighet, kontinuitet og kompetanse er sentrale
suksesskriterier for å lykkes over tid, med andre ord mer stabile og forutsigbare
rammevilkår en det som har preget klubbens spillerutviklingsarbeid de siste 10
år.
I så måte er det kanskje verd å lytte til de råd assistenttrener i FC København,
spillerutvikler i krets, unge spillere på A-laget og sentrale personer i naboklubber
kommer med i sine, følgende fortellinger.

Hvordan forbedre spillerutviklingen i Start sett fra
spillerutvikleres, naboklubbers og spilleres perspektiv?
I dette kapitlet gjøres det rede for synspunktene som kom fram i intervjuene
med spillerutviklerne, naboklubbene og spillerne (jf. Problemstilling 2).

Hva mener tidligere toppspillerutvikler?
Bård Wiggen kom til Start foran sesongen 2000. Han har vært assistenttrener,
hovedtrener og toppspillerutvikler i klubben. Han har vært assistenttrener for
aldersbestemte landslag og har lang erfaring med spillerutvikling. Han har
nasjonale og internasjonale referanser på fagområdet og har gjennomført Uefa
prolisens utdanning. Han er for tiden assistenttrener i trenerteamet til Ståle
Solbakken i FC København. Han har nylig skrevet 3-års kontrakt med NFF som
assistenttrener for A-landslaget. Her er intervjuet med Bård dagen før
mesterligakampen mot Barcelona i Parken i København (1-1).

Spillerutvikling i norsk toppfotball

Side 16

UEFA – A lisensoppgave 2011
1. Kan du fortelle litt om oppstarten av spillerutvikling (SPU)
satsingen i klubben?
Jeg ”overtok et prosjekt” da jeg kom til klubben i 2000 som startet noen år
tidligere med midler fra NFF, Bryne, Hødd og Start var deltakende klubber.
Trenerteamet var; hovedtrener, jeg var assistent, en trener hadde ansvar for
Start 2 og en som assistent. Vi hadde med andre ord en ok bemanning rundt
SPU den gang mot målgruppa 16-19 år. Prosjektet rettet seg mot oppfølging av
4-5 enkeltspillere og dannet litt skole for hvordan oppfølging mot enkeltspillere
gjøres i dag. Prosjektet var med på å sette fokus: FRA LAG TIL UTVIKLING AV
ENKELTSPILLERE. Lagene levde sine egne liv og det var lite samarbeid eller
planlegging på tvers av lagene. Det lå ingen spesiell strategi eller plan bak
arbeidet, det var stort sett basert på enkeltpersoners interesse.
Midler fra NFF var imidlertid med på å forplikte styret til å beskrive og rapportere
fra prosjektet. Da ble det med et litt mer aktivitet i gangene. Intensjonene for å
satse mer på SPU var nok de beste, men det var nytt og det ble ikke fulgt opp
med midler og kompetanse god nok. Jeg vil beskrive arbeidet som relativt
tilfeldig, og selv om mye sikkert kan bli bedre også i dag så synes det for meg
som klubben er inne i et mye mer systematisk arbeid på utviklingssiden i dag.
SPU har slik jeg opplever det alltid blitt skviset nå det har gått dårlig økonomisk
for klubben. Kanskje det må et salg av en ung spiller til for at beslutningstakerne
i klubben skal få øynene opp og avsette midler til en mer langsiktig
utviklingsstrategi?
Kristiansand og Start har jo et godt utgangspunkt på SPU og alltid vært opptatt
av å ha lokale spillere på laget. Uansett ledelse så har det vært til stede.
Manglende langsiktighet og manglende kontinuitet på ledersiden koplet med
dårlig økonomi har preget klubben. Satsing på SPU, som ofte gir lite avkastning
på kort sikt, har naturlig nok ikke vært første prioritet. Det skjønner jeg faktisk,
men klubben har jo mange muligheter og må bygge videre på det arbeidet som
er gjort de siste år. Det er jo bare å vise til de lokale spillere som er kommet opp
i A-stallen de siste år. Det er viktig å bygge videre på suksessfaktorene som har
ligget til grunn for det arbeidet.

2. Hva har dette arbeidet betydd og hva er de viktigste
erfaringene/resultatene du var med på? Eventuelt noe negativt?
Da vi var ute med "7-klubbsprosjektet" var det en del motbør å møte, dette
hadde de hørt før.”Hva var det Start ville denne gangen?” var omkvedet.” Du
sier noe, og snart kommer det annen og sier noe annet”. Det var en mistanke
om at Start bare var ute etter å få tak i de beste spillerne uten vilje til å betale
for dem. Det hang i lenge. Vi måtte derfor være representert med folk fra styret i
Start som kunne møte styret i samarbeidsklubbene for å få forankret arbeidet og

Spillerutvikling i norsk toppfotball

Side 17

UEFA – A lisensoppgave 2011
gi det nødvendig legitimitet. Vesentlig var det at dette skulle dreie seg om sport
og ikke økonomi, hensikten var å bygge en sportslig samarbeidsplattform. Vi
klarte faktisk i løpet av perioden å få til en positiv dialog med klubbene om hva vi
kunne gjøre sammen for å gi de beste spillerne gode utviklingsmuligheter, det
var positivt.

3. Ditt syn på spillerutviklingsarbeidet i Start i de siste 10 årene?
Mye bedre nå, det kan ikke sammenliknes. Viktigst av alt det har vært
kontinuitet på trenersiden, og at man har personer i klubben som har erfaring fra
arbeidet og jobbet i ulike roller gjennom mange år. Og ikke minst, de brenner for
SPU!!! Klubben har i tillegg et bedre planverk, feks sportsplan og lisensiert
spillerutviklings program. Det største utfordringer går på langsiktighet, det må
settes av årlige midler til dette arbeidet som går til SPU uavhengig av A-lagets
resultater. For det er dette arbeidet man skal leve av på sikt!

4. Hva er ditt inntrykk av samarbeidet med naboklubbene? Tips til
forbedringer
For en klubb som Start, er det viktig å være synlig utad, bidra med tiltak,
kompetanse og holde gode dialoger med naboklubbene. Dette arbeidet må stadig
vedlikeholdes. Jeg var heldig som gikk inn i denne typen samarbeid uten noen
historie bak meg, men med en genuin interesse for SPU. Det var gunstig og
gjorde terskelen for arbeidet lavere og jeg fikk et bra forhold til klubbene
gjennom dette arbeidet. Dette ser ut til å være tilfelle også nå. Personer som har
vært i klubben gjennom flere år viser at de har fått til gode dialoger, gode tiltak
og gjennom det, gode spillere. Dette er viktig arbeid.
Den mest undervurderte faktoren man kanskje ikke tenker over når klubben har
svake resultater med nedrykk osv, er at naboklubbene med rette stiller
spørsmålstegn med hvorfor de beste spillerne da skal gå til Start?
Her får klubben er kamp de strengt tatt ikke burde ha hatt: Start har ved å
svekke seg selv svekket sine muligheter for å tiltrekke seg de beste.
Nedbemanningen de siste årene signaliserer at man satser mindre og man taper
på flere fronter. Man kan forstå klubbledere som spør seg om hvorfor de skal
sende sine beste spillere til en klubb som taper for Fløy i 3. runde i junior NM.
Det er mer stas å sende de beste spillerne til en klubb som stadig hevder seg i
nasjonale turneringer. Start er selvsagt attraktiv i form av å være toppklubb og
med topp treningskultur men, gode 15 åringer fra andre klubber vil ofte ikke
være så gode at de vil kunne trene med A-laget til Start. Tilstrekkelige ressurser
og profesjonalitet i alle ledd vil alltid være som en magnet på de beste spillerne

Spillerutvikling i norsk toppfotball

Side 18

UEFA – A lisensoppgave 2011
med ambisjoner. Jeg er ikke i tvil, klubben må signalisere en mer profesjonell
satsing framover og vise handlekraft i praksis.

5. Ditt syn på samarbeidet mellom Start og krets i dag?
Fantastisk samarbeid fra første stund, og det tok jeg tak i fra min første tid i
klubben. Det gav SPU arbeidet en annen legitimitet når vi dro rundt og
gjennomførte tiltak i klubbene, og spillerutvikler i krets hadde solid
erfaringsbakgrunn som vi kunne trekke veksler på. Det er med glede jeg ser at
dette samarbeidet og tiltakene i Team Agder ser ut til å være i et godt spor. Jeg
har jo fått med meg at det er usikkerhet knyttet til framtida for spillerutviklerne i
kretsapparatet, så her er det jo bare å håpe at SPU arbeidet ikke blir ytterligere
svekket. Jeg synes dette arbeidet er svært viktig å videreføre.

6. Hva mener du må til for at klubben kan få fram spillere som kan nå
et internasjonalt nivå?
Jeg kommer mer og mer til at identifisering/talentspeiding, kartlegging og
oppfølging fra kompetente trenere må skje tidligere. Investere mer ressurser og
bedre kompetanse på lavere alderstrinn; 10,11 og 12 åringer, ikke nødvendigvis
de største balltalentene men på de med treningsvilje, indre drive og mentalitet.
Tette bånd mellom alderstrinnene og dialog mellom trenerne om trening og felles
målsetting. Man må bli flinkere til å kartlegge personligheten til spillerne. Spillere
med gode holdninger skjønner og lærer seg hva som må til og de gjør det igjen
og igjen. Samtidig må det tilrettelegges for store doser fotball som egentrening,
gjerne på løkka.

7. Hvordan ser du på klubbens interne arbeid? Tips til forbedringer?
Jeg tenker først og fremst på stabile ressurser og kompetent personell, man
kommer ikke utenom dette.

8. Hva mener du om en eventuell akademimodell/annen type modell i
Start (tidlig utvelgelse, program og kompetanse)?
Jeg mener sånn som Start har gjort det er bra, fra tiden før siste nedrykk (dere
vet jo hva som må til). Har dere ikke en type akademi i Start bare at det er litt
annerledes? Trener i skoleferier, morgenøkter. Hadde dere fått ro med jobbinga
med modellen fra 2008 i 10 år framover så hadde det ikke vært nødvendig å
diskutere noe annet, kunne bare justert litt underveis. Start har vel også god

Spillerutvikling i norsk toppfotball

Side 19

UEFA – A lisensoppgave 2011
oversikt over spillere i Kristiansands området og mister vel ikke noen fordi man
ikke har et akademi…

9. Største forskjell på SPU i FCK og Start?
FCK ansatte i 2009 5 personer på heltid til å jobbe med SPU, Copenhagen School
of Excellens, dels fordi man ikke var attraktiv nok for andre klubber og med en
erkjennelse av at det er billigere å produsere spillerne selv. Modellen ble jobbet
med gjennom et helt år for å finne den rette modell og strategi. Så bestemte
klubben seg, satte av ressurser og ansatte dedikerte trenere i de rette
posisjoner. Vi er ikke best nå, men vi skal jobbe langsiktig for å få fram gode
spillere. Jeg er ikke sikker på om klubbledere i Norge skjønner hva det vil si å
satse på spillerutvikling?
Utvelgelse skjer tidligere hos oss, men jeg tror ikke nødvendigvis det er det
rette. Konkurransesituasjonen hos oss er jo en av grunnene til dette og det er
annerledes i Start. Jeg har stor sans for Starts arbeid med utviklingsgrupper og
differensierte tiltak.

"Uvanlige prestasjoner krever uvanlige VALG"
Olav Tufte, verdensmester i roing

Spillerutvikling i norsk toppfotball

Side 20

UEFA – A lisensoppgave 2011

Toppspillerutviklerens råd og kommentarer.
Klubben må bygge videre på en solid identitet, Start har alltid vært opptatt
av å ha lokale spillere på laget.
Den største utfordring går på langsiktighet, det må settes av årlige midler
til spillerutvikling uavhengig av A-lagets resultater. Det er dette arbeidet
man skal leve av på sikt.
Klubben har systematikk på utvikling, bedre planverk og kontinuitet på
spillerutviklere/trenere og ikke minst, de brenner for arbeidet med unge
spillere.
Den beste måten å være god og attraktiv på er å signalisere en
profesjonell satsing.
Det er viktig å være synlig utad i naboklubbene og ha en ekstern strategi
og filosofi. Dette styrker identitet som lokal utviklingsaktør og bidrar til
rekruttering.
Kretsen er en viktig alliansepartner og faginstans.

Om Start og toppklubbenes faglige utfordring:
Må bli råere på identifisering, kartlegging og rekruttering
Spillerne må møte kompetente trenere fra dag 1
Må bli flinkere til å få fram de rette typene (vinnertypene) gjennom å ha
mer fokus på mentalitet og personlighet til spillerne
Alle trenere må jobbe lojalt etter felles målsetting og utviklingsprogram og
det må være god kommunikasjon mellom dem
Akademi er ok men jeg har mer sans for Starts differensierte tiltak som for
eksempel utviklingsgrupper

"Jeg er ikke sikker på om klubbledere i Norge skjønner hva det vil si å
satse på spillerutvikling"
Bård Wiggen, FC København

Spillerutvikling i norsk toppfotball

Side 21

UEFA – A lisensoppgave 2011

Hva mener spillerutvikler i krets?
Spillerutvikler i krets (i denne oppgaven betegnet, kretsansvarlig – KA - som det
tidligere het) har fulgt klubben tett siden 2002. Han har skrevet D-oppgave om
spillerutvikling i toppklubb (2003), vært i trenerteamet for 2.laget i klubben,
samarbeidet tett med spillerutviklere i Start i flere år. I 2009 utviklet KA og Start
en modell, Team Agder som er retningsgivende for spillerutviklingsarbeidet på
Sørlandet nå. Arbeidet er forankret i NFFs handlingsprogram og i Starts
sportsplan.

1. Ditt inntrykk av utvikling i spillerutviklingsarbeidet i Start.
Utviklingen bærer preg at klubbens svingende økonomi. Fra ca år 2000 har det
hatt stor betydning at klubben var involvert i utviklingsprosjekter som var rettet
mot naboklubbene. I starten var det midler som kom fra NFF og så et prosjekt i
2003 som rettet seg mot 7 naboklubber som jeg som KA var involvert i og som
innebar tett samarbeid med toppspillerutvikler i klubben.
Det ble en god start for det gode samarbeidet som hele tiden har vært mellom
krets og toppklubb og det brøt en del barrierer i forhold til skepsisen som
naboklubbene tidligere hadde. Det involverte, spillere, trenere og møter med
styrerepresentanter i naboklubbene. I forhold til forankring og skepsis til Starts
motiver for samarbeid var det meget viktig. Så fikk Start dårligere økonomi som
følge av nedrykk og prosjektet flatet ut som følge av svake strukturer og
manglende innsats og drahjelp fra Start. Spillere som Jesper Mathisen, Morten
Hæstad og Steffen Hagen (Vigør, nå Odd) var spillere i prosjektet den gangen
som seinere tok steget inn i toppfotballen.
Ny giv i arbeidet kom som følge av toppspillerutvikler prosjektet som ble initiert
av NFF i 2005. Det satte nok en gang fokus på spillerutvikling. Etter mitt syn
medførte det blant annet at spillerutviklingsarbeidet ble bedre forankret i
klubben, med besøk fra NFF, krav til rapportering og styrebehandling i klubben.
Da dette prosjektet ble faset ut var det et positivt initiativ med opprettelsen av
Klubb-Sør prosjektet i 2007. Da hadde Start et meget kompetent og solid
spillerutviklingsteam, med 1 toppspillerutvikler, 1 Start 2 trener og 2
spillerutviklere for aldersgruppa 13-16 år, en med internt ansvar og en med
eksternt ansvar. At klubben har fått fram mange lokale spillere til A-laget siden
2005 (12 stk) kan kanskje spores tilbake til denne tiden.
Da klubben rykket ned i 2008 og økonomien igjen ble anstrengt flatet arbeidet
igjen ut.
Resultatene for 2010 er dessverre nedslående, Start 2 rykker ned i 3. divisjon,
Start 3 rykker ned fra 4. divisjon og juniorlaget, med stolte tradisjoner i junior
NM, røk ut i 3. runde i cupen. Mitt inntrykk er at nedskjæringen har rammet
spillerne i Start 2 gruppa hardest det vil si 16-19 åringene. Her er både Start 2
trener og tidligere toppspillerutvikler borte. Klubben har beholdt kontinuitet på

Spillerutvikling i norsk toppfotball

Side 22

UEFA – A lisensoppgave 2011
spillerutvikling og spillerutvikler i aldersgruppa 12 år -16 år. Gjennom
differensiert og systematisk arbeid har klubben fått fram 4-5 spennende
spillertyper som med god oppfølging framover kan ta steget til A-laget.
For å være forutsigbar og troverdig i spillerutviklingsarbeidet framover tror jeg
klubben gjør klokt i å opprette en "utviklingsavdeling" med selvstendig økonomi
og budsjett som ivaretar og har ansvaret for klubbens langsiktige strategi,
uavhengig av A-lagets prestasjoner i tippeligaen. De toppklubber som gjør dette
tror jeg vil få et fortrinn i spillerutviklingsarbeidet i framtida.

2. Ditt inntrykk av samarbeidet med naboklubbene:
Her synes jeg å registrere en merkbar forbedring. Da jeg kom i 2002 var det
tildels stor skepsis til Starts arbeid mot naboklubbene. Det var også stor skepsis i
første fase av prosjektet som rettet seg mot de 7 naboklubbene. Prosjektet bidro
til at tilliten bedret seg og positive relasjoner ble etablert. Start bidro med tiltak
og kompetanse og viste i praksis at hensikten ikke var å hente spillere så fort
som mulig.
Jeg tror Start gjør klokt i å være synlig ute i klubbmiljøene og jeg opplever at
den nye spillerutviklingsmodellen (Team Agder) er med på å bygge tillit. Mitt
inntrykk er at de fleste naboklubbene synes det er status å få spillere tatt ut på
Team Agders fotballcamp og eliteturneringer som klubben årlig arrangerer.
Alt er selvsagt ikke like positivt, det ville være rart, og jeg skjønner klubber som
kan tvile på Starts gjennomføringskraft i en knapp ressurssituasjon. Det er ingen
automatikk i at tillit vedvarer. Dette må vises gjennom en langsiktig strategi og
gjennom praktisk handling!

3. Ditt syn på samarbeid med Start:
Jeg har hele min tid i kretsen satset på å ha et nært forhold til Start. Det er tross
alt toppklubben på Sørlandet og klubben med det høyeste faglige nivå. Min
strategi var tidlig å knytte kontakt med klubben og spillerutvikler Bård Wiggen
for å jobbe sammen om tiltak på Sørlandet. Bård og jeg hadde fra første stund
en god "kjemi". Sammen gjennomførte vi prosjekter og tiltak som involverte,
klubbledere, spillere og trener i naboklubbene. Jeg var også en periode
"assistenttrener for 2. laget" som del av trener D-oppgaven min i 2003. Den
handler om toppklubbenes rolle og bygger på erfaringer fra den tiden.
Etter hvert har jeg fått et nært samarbeid med spillerutviklere i klubben som
følge av kretslagsmodellen og tiltak knyttet til den.
Dette har hele tiden utviklet seg gjennom Klubb-Sør samarbeidet som ble initiert
av Start og som var eksterne tiltak i perioden utenom kretssesongen.

Spillerutvikling i norsk toppfotball

Side 23

UEFA – A lisensoppgave 2011
Men, det som nå er smeltet sammen til Team Agder modellen, en samlet
spillerutviklingsstrategi utarbeidet av Start og kretsen, det er en enda bedre
modell etter min mening. Forankringen av spillerutviklingen i både NFFs
handlingsplan og i Starts sportsplan har betydd mye i arbeidet rettet mot
klubbene. Modellen har både spillere og trenere som målgruppe og det er viktig i
den tiden vi går inn i nå. Dette startet jo opp i tidlig i år (2010), men jeg synes
allerede at den responsen vi har fått av involverte klubber tyder på at vi er på
rett spor og at vi ser utvikling hele veien.
En kan på en måte si at det som startet som et samarbeid mellom
spillerutviklerne i Start og krets har utviklet seg til å bli en samlet
spillerutviklingsmodell som har utviklet seg fra personnivå til organisasjonsnivå.
Det ser jeg på som en styrke og det lover godt for framtida.

4. Hvordan får vi flere til å ta steget på Sørlandet, alternativ modell,
og ditt syn på tidlig utvelgelse?
Det er kontinuitet og hardt, systematisk arbeid over tid som blir viktig. Klubben
må på basis av erfaringene fra 90 årene og fram til i dag videreutvikle en
langsiktig strategi. Mye av det tankegodset er å finne i Team Agder modellen.
Det er viktig at denne gjennomføres og utvikles over tid (jf forslag om
"utviklingsavdeling"). Klubben må identifisere og rekruttere spillere fra hele
Sørlandet, det vil si ha tilgang til "råvarene" og gjennom kompetanse kunne
foredle "råvarene". Dette har klubben vist at den kan gjennom å være en
vedvarende leverandør av spillere til aldersbestemte landslag. Når det gjelder
alternativ modell er kanskje tiden inne for å se om klubbens interne
spillerutviklingsprogram bør revideres og utvides. Når det gjelder spillere tror jeg
man må være enda råere i utvelgelse av typer, spillere som har en indre "drive"
og som du kan se elsker ballen og spillet. Disse ser vi allerede i 97 årgangen nå.
Vi må jobbe med spillere vi mener har potensiale og differensiere tilbudet etter
spillernes kvalitet og ferdigheter, ikke etter alder. Investering i
trenerkompetanse og differensierte tilbud (mot de beste) blir for meg viktigere
enn modeller og tidlig utvelgelse.

5. KOMPETANSEINVESTERING- spillerutviklere og trenerutviklere, ja
takk begge deler!
Vi må utvikle og påvirke spillerne i klubbmiljøet, der de bruker mesteparten av
sin tid. Bidra til at de har gode hverdager, driver egentrening og at det utvikles
gode treningskulturer i naboklubbene. En god måte å gjøre det på er å investere
i god trenerkompetanse. De fleste har jo treningsfasiliteter og anlegg som er
fantastisk flotte. Neste satsingsområde må være påvirkning av treningskultur og

Spillerutvikling i norsk toppfotball

Side 24

UEFA – A lisensoppgave 2011
et skikkelig kompetanseløft. Dette er en viktig intensjon i
spillerutviklingsmodellen Team Agder og må få stort fokus framover!

Spillerutviklerens råd og kommentarer.
Spillerutviklingsarbeidet i klubben bærer preg av Starts svingende
økonomi. Jeg tror spillerutvikling må skilles ut som et område med et
langsiktig fokus, uavhengig av A-lagets økonomi.
Jeg har hele tiden hatt et positivt samarbeid med klubben og med NFFs
handlingsprogram gis det tydelig legitimitet for et tett samarbeid mellom
kretsene og toppklubbene. Den spillerutviklingsmodellen vi sammen har
utarbeidet til Team Agder er en spennende og framtidsrettet modell.
Min erfaring er at klubbene skulle ønsket Start enda mer til stede ute i
klubbene.
Mange klubber er positive til Start, men det er også de klubber som er
skeptiske til Starts gjennomføringskraft i knappe tider.
Klubben har alltid vært en jevnlig leverandør av spillere til aldersbestemte
landslag. Det blir lagt merke til i det nasjonale fotballmiljøet og det er det
viktig å ta vare på og videreføre.
Start har et bra spillerutviklingsprogram, men jeg mener dette kanskje
kan utvides i møte med ei ny tid.
Spillerutvikling handler om kontinuitet, kompetanse og langsiktighet.
Klubber som ønsker seg et fortrinn i spillerutviklingsarbeidet må styrke sin
trenerkompetanse: - Gode trenere driver gode tiltak som gir gode spillere
og gode resultater.
Klubben må som utviklingsaktør identifisere og rekruttere spillere fra hele
Sørlandet, det vil si ha tilgang til "råvarene" og gjennom sin kompetanse
kunne foredle "råvarene". Dette har klubben vist at den kan gjennom å
være en vedvarende leverandør av spillere til aldersbestemte landslag.

“Hard work beats talent, until talent decides to work hard”
Jose Morinho

Spillerutvikling i norsk toppfotball

Side 25

UEFA – A lisensoppgave 2011

Hva mener 4 naboklubber om toppklubbens arbeid?
De fire klubbene (Jerv, Vindbjart, Våg, Vigør) som ble valgt ut har alle (utenom
en) hatt spillere som har gått til Starts A-lag. Start har også bidratt med spillere,
som ikke har nådd helt gjennom i Start, til disse klubbene. Det er sentrale
personer i disse klubbene, som har fulgt spillerutviklingen på Sørlandet gjennom
mange år, som har vært informanter. Informantene har gitt sine personlige svar
og representerer med det ikke nødvendigvis klubbens offisielle syn i ett og alt.

1. Hva mener du har vært/er vellykkede spillerutviklingstiltak som
Start har gjort/gjør ut mot klubbene? Før og nå, + og – eks.
Klubb 1:
Det har vært viktig for noe av våre spillere å bli med i tiltakene dere har
gjennomført de siste årene som fotballcamp og eliteturneringer. Etter at vi tipset
dere har et par av spillerne slått ut i full blomst og tatt utviklingssteg i klubben
vår. Disse spilte på et lag der de var best og har hatt stor nytte av å komme
sammen med andre og bedre spillere. Så må vi passe på timing og se til at det
passer for de det gjelder. Det er klubbens ansvar.
Jeg ser også positivt at spillerne våre deltar på Team Agder samlingene der Start
bistår med sin kompetanse sammen med kretsen. At Start beveger seg utenfor
egen klubb og er til stede i Lyngdal område og i øst tror jeg klubbene setter pris
på.
Klubb 2:
For meg ser det ut som Team Agder modellen er bra tiltak selv om jeg ikke
kjenner tiltaket og modellen konkret nok. Tiltaket gjør at dere får en oversikt
over gode spillere og det ser ut til at det er passelig aktivitet utenom egen klubb.
Man må passe på at det ikke blir for mange arenaer for spillerne å delta på.
Klubb 3:
Klubb Sør arbeidet betydde mye, det at Start med sine spillerutviklere hadde
faste soneøkter med spillere i vår del av fylket var viktig. Det var med stolthet de
tok på seg utstyr med Start logo på og det var inspirerende for treningsarbeidet
til spillerne og klubbene. Vi har også vært svært fornøyd med Starts
eliteturneringer og den årlige fotballcampen på Sør-Arena. Det er stor stas for
spillerne og ganske sikkert viktig for Start. Mye av dette arbeidet er videreført i
Team Agder modellen som blir viktig framover.
Klubb 4:
For meg ser det ut til at Start har vært flinke i samarbeide med videregående
skole (KKG). Dette ser ut til å fungere bra og ser mye bedre ut nå enn 5, 6 år
tilbake i tid. Det har betydd mye at Frode Fredriksen er ansatt der og i Start.
Man får kontroll over treningshverdagen og treningsmengden til spillerne og de

Spillerutvikling i norsk toppfotball

Side 26

UEFA – A lisensoppgave 2011
fleste og beste i Kr.sand området havner stor sett der. Dette tror jeg må være
positivt for Start.

2. Hva slags betydning, om noen, har det for din klubb at Start er
toppklubb på Sørlandet?
Klubb 1:
Jeg synes det er veldig viktig at Sørlandet har en toppklubb. Det betyr at lokale
spillere fra mindre klubber kan komme på toppnivå her hvis de er gode nok. De
har skole og familie her og kan de spille toppfotball her så kan de bli i
landsdelen. Dette tror jeg er inspirerende for unge spillere i vår klubb og betyr at
mye er opp til dem selv. Jeg tror også det er viktig at vår klubb har vist at det
går an å gå gradene hos oss og så bli A-lagsspiller i Start. Samtidig har Start vist
at dere gir unge spillere spilletid i tippeligaene og mange blir også
aldersbestemte landslagsspillere i Start. Det tror jeg motiverer mange unge
spillere på Sørlandet. Jeg tror heller ikke MK, Vindbjart og Fløy ville vært der de
er i dag uten spillere som har vært innom Start og uten det utviklingsarbeidet
Start har gjort.
Klubb 2:
Det har stor betydning å ha en toppklubb i nærområdet, uavhengig om det er
Start. Det er med på å dra opp nivået på de andre og der går de beste spillerne,
og de neste beste går til de nest beste klubbene, slike som oss. De andre
klubbene i nærområde har helt klart nytt godt av spillere som ikke har kommet
gjennom på til A-laget til Start. Nå har vi et godt utviklingsmiljø og flere av våre
spillere kunne helt klart vært i Start, men vi har et så godt treningsmiljø at de
utvikler seg bra her. Vi har tilrettelagt for et godt læringsmiljø for unge spillere.
Samtidig ser vi at unge spillere som ikke når helt opp til A-laget i Start er flotte
spillere å få til oss fordi de har gått en skole i Start som vi mener er bra. Derfor
har jeg vært på hugget for å få en del av dem til oss. Dette er spillere med høye
ambisjoner og det er spillere med gode holdninger som vi setter pris på.
Klubb 3:
Det har betydd mye for oss og for Sørlandsfotballen. En viktig merkevare for
landsdelen. I mitt arbeid med unge spillere på feltet merker jeg at det er mange
som inspireres av at Start er toppklubb her og mange bærer på en drøm om å bli
gode nok til å spille for Start. Det betyr mye for rekruttering til fotballen og for
fotballinteressen generelt. Det har også betydd at vi har fått gode 2.divisjonslag i
landsdelen, slik har landsdelen generelt fått et løft. På sikt håper jeg at vi kan få
fram en adeccoliga-klubb her.

Spillerutvikling i norsk toppfotball

Side 27

UEFA – A lisensoppgave 2011
Klubb 4:
Vet ikke om det betyr så mye for klubben vår, vi består som klubb uansett. Men,
det betyr mye at Start er et flaggskip for fotballen i landsdelen og det skaper
idoler og forbilder for våre medlemmer og andre spillere og klubber. Det
motiverer til mer trening for mange, og det skaper entusiasme. Klubben synes
det er kjempegøy at 2 spillere fra vår klubb har tatt steget og blitt
førstelagsspillere for Start. Moro også at de har fått landskamper for Norge og
det inspirerer unge spillere hos oss. Det er nok et mål og en drøm for mange
unge spillere at de en gang kan spille for Start.

3. Har din klubb benyttet seg av Starts kompetanse, forspurt om det
og ev på hvilke områder?
Klubb 1:
Vi kan dra nytte av dette på mange områder, spørsmålet er om Start har tid og
ressurser til det. Vi har også respekt for tiden deres. Vi har ikke rettet spesielle
henvendelser i så måte, men hvis det skulle dukke opp spesielle behov så ville vi
ikke nøle med å ta kontakt.
Klubb 2:
Ja det har vi gjort på ulike områder, samtidig må vi ha respekt for tidsbruk og en
krevende hverdag for folk i begge klubbene. Nå har vi fått til en treningskamp
mot A-laget til dere og det er jeg veldig fornøyd med.
Klubb 3:
Vår klubb ønsker et sterkt samarbeid med Start og er i dialog om å få fram en
god samarbeidsavtale, som gjelder både sport og marked. Vi har en ambisjon
om å rykke oppover mot addecco nivå og ser Start som en naturlig
samarbeidspartner for oss i den målsettingen.
Klubb 4:
Det har vi ikke gjort det jeg kan huske i min tid, som er relativ kort i klubben.
Det føles ikke naturlig for oss å kontakte Start. Vi har mer samarbeid og utbytte
av å snakke med og dele erfaringer med de andre klubber på vårt nivå. Mitt
inntrykk er at mange opplever stor avstand til Start. Vi har eksempler som viser
at det er vanskelig å få kontakt når vi har henvendt oss til klubben og til tider
føles en "ovenfra og ned holdning".

Spillerutvikling i norsk toppfotball

Side 28

UEFA – A lisensoppgave 2011
4. Hva slags typer samarbeid foreligger i dag, hvor fornøyd er du, og
hvilke ev andre typer samarbeid kunne du kunne ønske?
Klubb 1:
Jeg er spesielt fornøyd med at vi har fått i stand en avtale med tanke på
overgang av unge spillere mellom klubbene. Gjennom kontakt og god
kommunikasjon mellom klubbene har vi fått stoppet en del unødvendige
klubbskifter. Dette gir en annen ro i arbeidet og vi slipper "unødig støy på
senderen."
Klubb 2:
Jeg synes det var flere tiltak tidligere, men vi har i den seinere tid stilt spillere til
disposisjon til treninger med Start, blant annet keeperne våre, og et par stykker
har trent i perioder med klubben og fått prøve seg i kamper. Det ser vi på som
en gevinst. I tillegg har Starts keepertrener vært hos oss og trent keeperne våre
i perioder.
Samtidig synes jeg Start burde vært mer ut og observert spillere i andre klubber.
Her synes jeg Start er fraværende, for eksempler er de ikke alltid til stede på
våre hjemmekamper, det synes jeg de burde vært!
Klubb 3:
Vi er godt fornøyd med det samarbeidet som er rundt Team Agder. Dette er
viktig for vår klubb og gir en god oversikt over de beste spillerne i vårt
nedslagsfelt, samtidig er det inspirerende å jobbe sammen med fagfolk fra Start
og kretsen i dette arbeidet.
Klubb 4:
Jeg har sett litt lite av arbeidet i Team Agder modellen, men vi har spillere der
som ser ut til å ha det bra. Kanskje er Team Agder litt for spissa etter vår
mening iom at vi er en breddeklubb. Spillere utvikler seg veldig forskjellig i
aldergruppa 13-16 år. Jeg har i grunnen tenkt at Team Agder er litt mer kretsens
arbeid.

5. Hvilke typer tiltak ville du iverksatt hvis du var i Starts ståsted?
Klubb 1:
Jeg ville prøvd å ha et godt samarbeid med alle klubbene på Sørlandet, gjerne
innkalt til et møte og informert om Starts planer og hva klubben kan tilby. Jeg
ville også gjennomført klubbesøk til de mest sentrale klubbene. Og fortsette med
de tiltakene dere kjører i øst og vest, samt passe på å hente de spillerne dere er
interessert i på riktig tidspunkt. Jeg mener dere kan forbedre dere her, jeg traff
nylig både Flekkefjord og Risør på en breddekonferanse nylig og de mener at
både Viking og Odd viser like mye interesse der som Start gjør.

Spillerutvikling i norsk toppfotball

Side 29

UEFA – A lisensoppgave 2011

Klubb 2:
Jeg ville vært mye nøyere i kartleggingsarbeidet og hatt en representant til stede
på alle hjemmekampene våre, gjerne på offisielt besøk, truffet representanter fra
vår klubb og gjennom det styrket båndene mellom klubbene. Kanskje det er like
spennende spillere rundt i lokalmiljøet som i Afrika! Jeg ville i det hele tatt vært
mer synlige ute i miljøene.
Hvis klubben ser unge spillere de mener ha eliteseriepotensialet, kunne vi
sammen satt oss ned og utarbeidet en plan for denne spilleren som sikret god
utvikling framover. Start kunne ta kontakt med klubbene for å sjekke om det var
spillere de mente hadde stort potensial, både for å se dem og eventuelt legge en
plan sammen. Spillerutvikler i Start kunne gjerne komme til våre treninger med
jevne mellomrom for å følge opp den beste eventuelt de beste spillerne. Jeg tror
også Start ville være tjent med å spille noen kamper hvert år ute mot lokale
klubber, det er stas, fin markedsføring og styrker båndene mellom klubbene. Da
kunne vi lage en fin ramme rundt arrangementet og gjort det til en årlig
happening. Her kunne vi utveksle erfaring og ta opp spørsmål klubbene var
opptatt av.
Klubb 3:
Jeg ville systematisert talentspeidingen og vært enda mer ute i miljøet, eller
bygd opp et nettverk som sikret god kontroll over de beste spillerne. Det er også
for mange unge som har for dårlige treningshverdager, men som kan bli gode
spillere. Å bygge opp kompetanse er viktig. Jeg ser også at andre
tippeligaklubber er til stede i øst, så her må Start også kjenne sin besøkelsestid
og være våkne. Start bør reise ut å treffe klubbene i større grad enn i dag,
gjerne i offisielt besøk. Disse vil kanskje representere framtidig publikum også på
Sør Arena.
Klubb 4:
Det er viktig å møte klubbene med åpenhet, det skaper goodwill. Jeg ville
kanskje invitert til trenerkurs/impulssamling gjerne med Knut Tørum. Kanskje en
lørdag med informasjon om Starts arbeid, en time eller 2 på feltet med ei
spillergruppe som kunne vise hvordan det trenes i Start og litt prinsipper,
retningslinjer og øvelser. Vi kunne gjerne sende ut til våre medlemmer og være
teknisk arrangør for tiltaket. I det hele tatt tror jeg Start ville være tjent med å
være mer synlig ute i klubbene. Kanskje en form for trenerforum også ville være
bra.
Start kunne ei gang i året invitere til et møte på Sør Arena der de informerte om
klubbens arbeid og lyttet til hva naboklubbene var opptatt av. Det er ikke så mye
som skal til.

Spillerutvikling i norsk toppfotball

Side 30

UEFA – A lisensoppgave 2011
6. Hva mener du må til av Start (og din klubb) for at spillere kan "ta
steget" på Sørlandet og eventuelt utover det – internasjonalt?
Klubb 1:
Jeg tror vi er på riktig vei, det jobbes godt i mange klubber. Start ser ut til å ha
god kontroll på gode spillere i de yngre årsklassene, og mange klubber har gode
utviklingsmiljøer. Så må vi se langsiktig på dette og stå på videre, da vil arbeidet
bære frukter slik vi ser i vår egen klubb. Det er viktig at de mindre klubbene
bygger grunnlaget og så kan Start overta de beste spillerne når klubbene ikke
har mer å tilby.
Klubb 2:
Det har skjedd mye bra spillerutvikling i toppklubbene de siste år, spesielt over
12 års alder. Men i barnefotballen generelt og i småklubbene er det utrolig mye å
gå på. Jeg tror vi må samarbeide mer med skoleverket slik at vi kan få en bedre
påvirkning av kompetente trenere som kanskje kan kombinere dette med
lærervirke. Kompetanse, differensiering og treningskultur er viktige stikkord her.
Klubb 3:
Jeg mener det finnes flere gode talenter og vår klubb har et par gode unge som
med god oppfølging kan bli toppspillere. De har hatt stor nytte av
hospiteringsordningen med Start. Vi ser at spillerne tar steg i sin utvikling og at
det er bra for dem å komme sammen med gode spillere på egen alder og litt
eldre. Dette er spillere de etter hvert kjenner og har gode sosiale relasjoner til.
Jeg vil tro at dette gjør terskelen for eventuelt å bli Start spiller lavere. I tillegg
har de deltatt i nasjonale turneringer og slått lag som Viking, Brann, Vålerenga
osv. Det gir referanser til de beste, det utfordrer og gir mestringsfølelse.
For å ta videre steg tror jeg det er viktig å møte nasjonale og internasjonale lag
tidligere enn i dag for å få referanser som de som spiller på aldersbestemte
landslag får.
Klubb 4:
Jeg tror det handler mye om å heve kompetansen på trenerkreftene, dette må vi
bli mye flinkere til. De yngste må møte kompetente trenere tidligere enn i dag.
Det er det viktigste. Vi må skape og påvirke gode treningsmiljøer og stimulere
spillere med gode holdninger.

7. Hva mener du om tidlig utvelgelse av spillere? i egen klubb og ev.
Start?
Klubb 1:
Det kan være beintøft for mange, men vi ser litt på alder. Når vi kommer til 13
år så har vi 2 lag oppover, det er A og B lag. Under dette for eksempel fra 10 års

Spillerutvikling i norsk toppfotball

Side 31

UEFA – A lisensoppgave 2011
alderen har tilbud om ekstra treninger og der kommer de som vil og som oftest
de beste. Men vi løfter også opp de beste til høyere årsklasser, men de hører til
det laget de aldersmessig hører hjemme. Vi har hospiteringsordning som de
fleste er fornøyd med, også foreldrene.
Klubb 2:
Jeg tror vi må gi de beste et ekstra tilbud der de kjenner til hvilke forpliktelser
det medfører. Vi er et lite land og avhengig av at mange spiller så lenge som
mulig. I tillegg er det vanskelig å vite hvem som blir gode eller best til slutt. For
meg er kompetanse, differensiering og treningskultur viktigere å bygge på enn
tidlig utvelgelse. Vi må huske på at i de store klubbene i Europa med akademier
er det mange tragiske skjebner også, spiller som kanskje kunne gått veien og
blitt gode. Her må vi være uhyre forsiktige.
Klubb 3:
Vi har drøftet dette og ønsker å bruke vår kompetanse på yngre aldersgrupper
enn i dag. Dette tror vi er nøkkelen til å få fram bedre spillere enn i dag, og her
må vi ikke skusle bort tiden. Vi har fra før gode treningsfasiliteter som kan
benyttes i dette arbeidet. Vi gir differensierte tilbud til de beste fra tidlig av på
tvers av flere årskull helt ned i barnefotballen. De har noen fellestreninger og
ekstratrening et par ganger i uka i tillegg. Hospiteringsordning gjennomføres
også gjennom hele ungdomsavdelingen.
Klubb 4:
Vi representerer en breddeklubb og derfor er vi litt mer forsiktig enn andre
klubber på dette området. Vi kjører klasselag også i 11-er fotballen og så kjører
vi ekstratrening for ei utviklingsgruppe for de ivrigste ei gang i uka. Disse deltar
på noen turneringer sammen i løpet av året, men spiller på eget kamplag
gjennom sesongen. Vi vil ikke toppe for tidlig, erfaringer viser at vi mister mange
spillere. Det viser seg at vi dermed får med flere litt lengre og vi klarer å utvikle
gode spillere også. Vi har drøftet om vi skal gi ekstratreninger for de ivrigste på
et tidligere tidspunkt enn i dag (10-12 årsalder), men dette handler både om
trenerkrefter og er et ressursspørsmål i en knapp tid. Men vi lar noen av de
ivrigste også i denne alderen få hospitere med lag på høyere nivå.

8. Hvordan ville du stilt deg til en annen spillerutviklingsmodell i
Start enn i dag (bylagsmodell, akademimodell, Team Agder
modellen)?
Klubb 1:
Dette kan sikkert gjøres på mange måter, men jeg mener det er positivt at andre
klubber enn Start også blir kretsmestere. Det er inspirerende for de mindre
klubbene. Hvis Start støvsuger klubbene og blir helt suverene i alle klassene tror
jeg mye av motivasjonen til de andre klubbene faller bort og det kan Start tape

Spillerutvikling i norsk toppfotball

Side 32

UEFA – A lisensoppgave 2011
på i lengden. Jeg tror Start må ha med seg hele Sørlandet og kunne rekruttere
fra hele landsdelen. Det har dere begynt på og det tror jeg er riktig vei å gå.
Klubb 2:
Jeg tror det må tas mer grep om barnefotballen, det må tenkes langsiktig og
kompetente trenere er det viktigste. Det er viktig at de andre klubbene kan møte
Start på mini og lillegutt nivå. Man skal heller ikke undervurdere den betydning
det har for mange at de har kunnet ta på seg ei gul og sort drakt.
Klubb 3:
Jeg mener et akademi der spillerne møter godt skolerte trenere fra dag 1 kan
være gull verd for Start. Det er jo en grunn til at de beste fotballnasjonene gjør
dette. Vi må kvalitet sikre hverdagen til de yngste spillerne på en helt annen og
bedre måte enn i dag. Det gjelder ikke bare Start, men de fleste norske klubber.
Skal Start etablere et akademi er det viktig at de har kompetanse, gode
treningsfasiliteter, tett samarbeid med skolen og forutsigbare rammer for
virksomheten.
Klubb 4:
Jeg synes ikke dette er så lett. Kanskje det gikk an å lytte til hva klubbene
mente om dette, selv om dere kunne få 20 forskjellige meninger.

9. Hva måtte ev til (kompensasjon, samarbeidstiltak, oppfølging) for
at du ville stille deg positiv til at Start kunne rekruttere spillere fra
din klubb, uavhengig av alder og når Start ev måtte finne det
riktig?
Klubb 1:
Her handler det litt om det tilbudet spillerne har i egen klubb. Vi vil ikke legge
noen hindringer i veien for en spiller som har toppfotballambisjoner å gå til Start
dersom vi ikke kan gi et godt nok tilbud lenger. Start er tjent med å være i god
dialog med klubbene, da vil terskelen for å komme til enighet om riktig tidspunkt
være lavere. Vi er i mot å sende spillere til Start hvis ikke vi kan bli enige om at
det er rett tidspunkt for spilleren.
Økonomi spiller ingen rolle her, vi vil gjøre det som er det beste for spillerens
utvikling. Når de er gode nok og tidspunktet er rett, så spiller økonomi selvsagt
en viktig rolle for oss.
Klubb 2:
Vi vil ikke sende våre beste spillere til Start hvis ikke vi er sikre på at spilleren
får et bedre tilbud enn i vår klubb, og slik jeg ser det nå er ikke Starts 2 lag i
nærheten av å kunne tilby det treningsmiljøet vi har i klubben vår. Spilleren må
være i nærheten av å være god nok for A-laget til Start for å få det bedre enn
hos oss. Kanskje hospitering av unge spillere inn mot A-laget hos dere kunne

Spillerutvikling i norsk toppfotball

Side 33

UEFA – A lisensoppgave 2011
være en måte å gjøre det på, før en eventuell overgang. Penger betyr ikke noe i
denne sammenhengen, her må vi tenke på spilleren først og fremst.
Klubb 3:
Jeg mener dette handler om å finne riktig tidspunkt for dem og om spillerne vil
nok. Viktig også at skoletilbudet er bra og at foreldre støtter opp dersom de bor
utenfor Kristiansand. Men, jeg mener vi må tenke på hva om er best for
spilleren. I noen tilfeller er det derfor riktig at de går til Start som 14 åringer,
men man må passe på at de ikke bare blir en i massen.
Klubb 4:
Jeg ville først og fremst tenkt på hva som er det beste for spilleren. Er spillerne
tjent med å gå til Start tidlig, eksempelvis som 14 åringer? Jeg er i tvil om det.
Mange kan utvikle seg vel så godt på gode guttelag i naboklubbene. Når spilleren
er god nok er det naturlig at det tilfaller en kompensasjon til moderklubben. Jeg
må vite at de er i gode hender og at de får et bedre sportslig tilbud i Start.

Naboklubbenes råd og kommentarer til Start
Om betydning av spillerutviklingstiltak og Start som toppklubb:
Klubbene stiller seg positive til Team Agder modellen og mener tiltakene
er inspirerende og motiverende for spillerne.
En klubb mener det er av stor betydning at Start har et nært samarbeid
med videregående skole (KKG), idrettslinja.
Det betyr mye for rekruttering og fotballinteresse at Start er toppklubben.
Det motiverer til å trene mye og det skaper entusiasme.
Flere peker på at Start har stor betydning for at nivået på
sørlandsfotballen har hevet seg og at vi har gode 2.divisjonslag i
nærområdet.
Start utvikler spillere med gode holdninger og treningskultur som klubbene
i nærområdet nyter godt av når disse spillerne ikke går helt til topps i
Start.
Om samarbeidsklima mellom Start og naboklubbene:
Når det gjelder samarbeid er det klubber som peker på at avstanden er stor og
viser til eksempler der det kan være vanskelig å få kontakt. En klubb utrykker at
den til tider blir møtt med en: ”ovenfra og ned holdning”.
Flere ønsker seg større åpenhet og Start som klubb mer synlig eksternt.

Spillerutvikling i norsk toppfotball

Side 34

UEFA – A lisensoppgave 2011

Hva ville naboklubbene iverksatt hvis de var Start?
Jeg ville prøvd å ha et godt samarbeid med alle klubbene på Sørlandet,
gjerne innkalt til et møte og informert om Starts planer og hva klubben
kan tilby. Jeg ville også gjennomført klubbesøk til de mest sentrale
klubbene.
Start kunne ei gang i året invitere til et møte på Sør-Arena der de
informerte om klubbens arbeid, og lyttet til hva naboklubbene var opptatt
av. Det er ikke så mye som skal til.
Start bør reise ut å treffe klubbene i større grad enn i dag, gjerne i offisielt
besøk. Disse vil kanskje representere framtidig publikum også på Sør
Arena.
Jeg tror også Start ville være tjent med å spille noen kamper hvert år ute
mot lokale klubber, det er stas, fin markedsføring og styrker båndene
mellom klubbene. Da kunne vi lage en fin ramme rundt arrangementet og
gjort det til en årlig happening
Jeg ville systematisert talentspeidingen og vært enda mer ute i miljøet,
eller bygd opp et nettverk som sikret god kontroll over de beste spillerne.
Jeg ville vært mye nøyere i kartleggingsarbeidet og hatt en representant
til stede på alle hjemmekampene våre, gjerne på offisielt besøk, truffet
representanter fra vår klubb og gjennom det styrket båndene mellom
klubbene. Kanskje det er like spennende spillere rundt i lokalmiljøet som i
Afrika!
Spillerutvikler i Start kunne gjerne komme til våre treninger med jevne
mellomrom for å følge opp den beste eventuelt de beste spillerne. Hvis
klubben ser unge spillere de mener ha eliteseriepotensialet, kunne vi
sammen satt oss ned og utarbeidet en plan for denne spilleren som sikret
god utvikling framover.

Hvordan stiller de seg til å rekruttere spillere til Start?
Av erfaring vet jeg at dette er et ømt og ofte diskutert tema, selv om Start har
lang tradisjon for å ha lokale spillere fra hele Sørlandet på laget gjennom mange
år. Det var derfor interessant å høre nærmere med de 4 informantene om hva de
mente og om holdningene til spørsmålet har endret seg over tid. Alle fire er
enige om at det er naturlig at spillere med toppambisjoner, og som er gode nok,
på et tidspunkt velger Start.

Spillerutvikling i norsk toppfotball

Side 35

UEFA – A lisensoppgave 2011

Det store spørsmålet er hvem som skal sitte på definisjonsmakten om hva som
er riktig tidspunkt. Her ser det ut til at de fleste er enige om at utgangspunktet
må være hva som er best for spilleren. En klubb uttrykte seg slik:” Start er tjent
med å være i god dialog med klubbene, da vil terskelen for å komme til enighet
om riktig tidspunkt være lavere”.
De siste årene har ikke Start aktivt rekruttert spillere til klubben før vi mener de
har en mulighet til å gå hele veien og begynne på Start 2, aldersgruppe 16-19
år. Naboklubbene utrykker tilfredshet med denne policy og mener det ikke har
noe betydning at Start eventuelt tilbød moderklubben økonomisk kompensasjon
for å kunne hente spillere på et tidlig tidspunkt. En klubb sa: ”Penger betyr ikke
noe i denne sammenhengen, her må vi tenke på spilleren først og fremst”.
Selv mener jeg det er viktig å være i god dialog med klubbene med tanke på
rekruttering. Team Agder og eksternt arbeid er uhyre viktig for å kartlegge,
gjennomføre tiltak og med det, vise at klubben er opptatt av utviklingsarbeid
som gir ringvirkninger og opprettholder gode dialoger med klubbene. I så måte
er det også interessant å registrere at skepsisen til Start, gjennom eksternt
spillerutviklingsarbeid, i varierende grad de siste 10 år, er brutt ned.
Samtlige klubber skulle ønsket et enda sterkere engasjement fra Start i ekstern
tilstedeværelse og på tiltakssiden. Det er verd å merke seg og et godt
utgangspunkt for videre arbeid og eventuell styrking på dette feltet.

Hvorfor tok vi steget til toppfotballen? 4 unge A-lagsspilleres
erfaringer.
3 av spillerinformantene har kommet fra naboklubber i 14-15 årsalderen. De har
spilt for juniorlaget til Start og blitt norgesmestere, de har trent og spilt kamper
for klubbens 2. og 3. lag. De ble aldersbestemte landslagsspillere (unntatt 1)
etter at de kom til Start og er i hovedsak faste på A-laget i dag. En av
informantene har gått gradene i klubben fra barnefotballen og fram til A-laget.

1. Hva har hatt størst betydning for at du tok steget til A-laget i
Start?
Spiller 1:
Jeg gikk til Start da jeg var 14-15 år og det viktigste for meg var den personlige
oppfølgingen jeg fikk fra spillerutviklere og trenere i Start. Det var noe radikalt
nytt for meg, spesielt i starten. Jeg ble også tidlig utfordret på å spille på et
høyere nivå enn det jeg aldersmessig tilhørte, hospitering var meget viktig for
min utvikling. Jeg fikk spille med spillere som var bedre, større og eldre enn
meg. Egentrening og spill på løkka med kamerater, lek og moro som jeg har

Spillerutvikling i norsk toppfotball

Side 36

UEFA – A lisensoppgave 2011
holdt på meg hele tiden også etter at jeg ble tippeligaspiller har også betydd mye
for meg. Jeg har alltid trent mye på løkka.
Spiller 2:
For meg var Start 2 trener Frode F viktig da jeg kom til klubben. Han gav meg
tett oppfølging og var veldig tydelig på hva jeg måtte forbedre. Jeg har også
vært nøye ift egentrening på mine utviklingsmål. Jeg har terpet mye innlegg og
bevisst trent på det jeg ønsket å bli bedre på. I tillegg har jeg alltid spilt og trent
med spillere som var eldre og bedre enn meg (hospitering). Aldersbestemt
landslag har også vært viktig inspirasjon underveis. For tiden spiller jeg fast i
tippeligaen men er ikke i u-21 troppen, men det har jeg som mål framover.
Spiller 3:
Egentrening har betydd aller mest, jeg så ikke på dette som egentrening. Det var
lysten som drev meg, jeg gikk på stadion fordi det var gøy hele veien og ikke
fordi jeg måtte, det var bare helt naturlig for meg. Alle disse timene ser jeg i
ettertid har vært viktig for min utvikling. Jeg var liten av vekst og derfor
hospiterte jeg ikke før slutten av "smågutte", da fikk jeg muligheten på
guttelaget og tok nivået helt greit. Det var de som var bekymret for at jeg var så
liten, det ser man nok annerledes på nå. Jeg tror ikke dette har hatt så mye å si,
men jeg kunne kanskje slått til tidligere.. Trenerne mine på guttelaget var flinke,
gode miljøskapere som gjorde at trivsel på treninger og kamper var høy. Seinere
var toppspillerutvikler en god veileder for meg. Han bidro til at jeg tok det siste
steget!
Spiller 4:
Det har mye med oppfølging å gjøre, både fra toppspillerutvikler og Start 2
trener. Jeg fikk være med på 2 jr. NM gull i den perioden. Jeg hadde også stort
utbytte av en utleieperiode i Fløy. Da jeg kom tilbake fikk jeg muligheten i kamp
for A-laget og da gikk det steg for steg. Egentrening har jeg fått på løkka
sammen med kamerater og det gode miljøet i Vigør. Jeg elsket å trene og har
alltid trent mye. Jeg spilte alltid sammen med spillere som var større enn meg og
jeg måtte hele tiden anstrenge meg for å gjøre mitt ytterste. Jeg har aldri spilt
sammen med de på min egen alder. Jeg ble tidlig satset på og flyttet opp et hakk
når muligheten bød seg. Hospitering. Jeg ble tidlig sett på som talentfull og alltid
valgt ut. Min far, som alltid har betydd mye for meg, trente et lag med 3 år eldre
spillere og jeg var mang ganger med og trente der. Min far har tilbrakt utrolig
mange timer sammen med meg på løkka. Den dag i dag må jeg alltid ha en prat
med pappa etter kampene. Han har alltid noe positivt å formidle. Det er fint for
jeg er veldig selvkritisk til mine egne prestasjoner.

Spillerutvikling i norsk toppfotball

Side 37

UEFA – A lisensoppgave 2011
2. Når skjønte du at det var realistisk å gå hele veien?
Spiller 1:
Jeg hadde håpet og drømmen hele tiden, men da jeg var 16 år fikk jeg sjansen i
en A-lagskamp, og disse få minuttene inspirerte voldsomt. Jeg var langt fra godt
nok, men bare den følelsen av å få sjansen var noe stort! I den perioden fikk jeg
også muligheten til å trene med A-laget og det var også stort! Etter det gikk det
slag i slag og jeg ble toppscorer for 2. laget året etter og det betydde nye steg
for meg.
Spiller 2:
For 2-3 år siden spilte jeg på Start 3 og det har vært viktig springbrett for meg
videre. Så spilte jeg fast for 2. laget året etter. Da så jeg at det ikke var så store
steget igjen og at de på min plass var fullt mulig å ”danke ut”. Etter gode
kamper for 2.laget fikk jeg sjansen på noen A-lagstreninger og fikk føle nivået.
Da skjønte jeg at fortsatte jeg å trene hardt og godt så ville det kunne slå ut i
spilletid etter hvert. Så fikk jeg sjansen i treningskamp mot Bryne og de
minuttene var meget viktig for meg. Da gav jeg gass og tok nye steg mot
førstelagsfotball og plass på laget.
Spiller 3:
Jeg hadde bare sett for meg at det skulle skje hvis jeg bare holdt på. Det
bestemte jeg meg for som helt liten gutt i klubben. Jeg var mye på Alagstreningen da og så opp til de store gutta. Jeg tenkte aldri at: nå må jeg ned
å trene hvis jeg skal komme på A-laget, men hadde alltid troa på at jeg skulle
komme på A-laget. Jeg har alltid kost meg med fotballen på de lagene jeg spilte
på i Start. Når jeg var 16-17 år fikk jeg trene med A-laget og det var en viktig
trigger for meg. Jeg trente ikke noe mer eller hardere av den grunn, det har jeg
alltid gjort som noe naturlig, men jeg skjønte da at dette kommer til å gå. Det
var selvsagt et stort øyeblikk for meg da jeg ble tatt opp i A-stallen. Det var
ingen selvfølge og det var også perioder da jeg spilte på Start 2 at jeg lurte på
om jeg var god nok. Men så stod jeg på, utviklet meg, fikk tillit og sjansen og så
var jeg der.
Spiller 4:
Helt fra jeg var liten gutt har jeg alltid sagt at jeg skulle spille på Start, det har
egentlig aldri vært noen tvil om det. Jeg har alltid hatt lyst til det og det har
drevet meg. Jeg har alltid sagt til meg selv at jeg skal spille på Start. Forleden
møtte jeg ei dame i byen som stoppet meg og fortalte at jeg som 7 åring hadde
møtt henne i en butikk og fortalt at jeg skulle spille på Start når jeg ble stor. Men
selvfølgelig innhopp på A-laget og med på treningsleir med A-laget var tegnet på
at målet var innen rekkevidde.

Spillerutvikling i norsk toppfotball

Side 38

UEFA – A lisensoppgave 2011
3. Synes du at du gikk til Start på riktig tidspunkt?
Spiller 1:
Det har jeg tenkt mye på. Spesielt i ettertid har jeg tenkt på det sett i lys av den
oppfølgingen jeg fikk i Start og hvordan det påvirket meg. Skulle gjerne sett at
jeg gikk noen år tidligere på bakgrunn av det. Jeg tror jeg ville vært bedre i dag
om jeg hadde gått tidligere, men jeg tror det hadde vært fint å spille i klubben til
ca 11-12 år og så ta steget videre. Samtidig er jeg jo et eksempel på at det har
gått bra likevel, jeg var aldri en ener, jeg var en i mengden og hadde alltid en
opplevelse at det var spillere på min alder som var mye bedre enn meg. Det
medførte at jeg måtte gi det lille ekstra i treninger og kamper og være nøye i
treningsarbeidet. Lysten har alltid drevet meg, jeg har likt å trene og nesten aldri
vært skadet.
Spiller 2:
Det synes jeg faktisk, jeg hadde et godt tilbud i klubben jeg kom fra og spilte
både guttefotball og debuterte på A-laget i 3.divisjon da jeg var 15år. Da det ble
treneskifte der og en del eldre spillere som ikke var opptatt av å trene nok, ble
valget naturlig for meg. Jeg hadde ambisjoner og en far som støttet meg og har
betydd mye for min utvikling. Jeg hadde også en bror som hadde gått året før
meg og det var også avgjørende for mitt valg.
Spiller 3:
Fra egne rekker til A-laget.
Spiller 4:
Ja, det synes jeg. Jeg var rundt 16 år, hadde spilt på A-laget og spilt på U-16
landslaget. Landslagsledelsen anbefalte meg å gå til Start. Mange rundt meg i
klubben min mente jeg burde bli og dominere der før jeg tok steget videre til
Start. Men, jeg følte at dette var riktig tidspunkt med start i videregående skole
på Gimle. Jeg er også i tvil om jeg hadde blitt noe bedre av å gå tidligere, jeg
hadde god kamparena og gode treninger i klubben min, og så tok jeg steget til
en toppfotballklubb med toppfotballkultur, etter min mening på et gunstig
tidspunkt, ift egen utvikling.

4. Hva har skoletilbudet på KKG (kombinasjon videregående skole og
fotball) betydd for deg og din utvikling?
Spiller 1:
Jeg tok ikke idrettslinje men hadde toppidrett som fag, dvs fotball 4-6 timer i
uka. Dette var et viktig tilbud for meg og gjorde at jeg fikk trent disse timene på
dagtid. Jeg fikk også til en ordning som gjorde at jeg fikk trene med A-laget,
spesielt det siste året på VG, men litt mindre enn de andre som gikk på fotball
linja. Jeg hadde også god oppfølging av toppspillerutvikler i denne tiden og

Spillerutvikling i norsk toppfotball

Side 39

UEFA – A lisensoppgave 2011
kunne trene på utviklingsmålene mine. Han la opp et kjempeopplegg for meg.
Jeg kan savne denne oppfølgingen i blant og tror dette er meget viktig for unge
spillere. Jeg ser også at det er en kritisk fase ved overgangen fra videregående
og til jobb eller fotball på hel tid. Da mister mange de 8-10 timer trening på
dagtid som for mange unge spillere burde vært opprettholdt. Min beste periode
hittil var faktisk den periode som var mest hektisk for meg til nå, med skole, Alagstreninger og eksamenstider osv. Det sier litt..
Spiller 2:
Det har betydd utrolig mye, jeg lærte ikke bare å trene mye, men fikk også
opplevelse av å komme inn i en mer profesjonell treningskultur. Ernæring, hvile,
søvn og prioriteringer i fritida ble viktige fokus for meg. Jeg skjønte da kravene
til det å bli en topputøver og lærte meg å ta ansvar for egen utvikling – og tok
konsekvensene av det. Dette har vært styrende for meg i videre utvikling.
Idrettslinja var et meget viktig og godt valg for meg. Selvsagt også muligheten
for å trene 2-3 timer med fotball på morgenen. Etter VG var jeg bevisst på å
jobbe videre med egentrening og trente spesielt mye styrke for å kunne utvikle
meg til toppfotball. Det var spillere som var større talent enn meg, men jeg
bestemte meg tidlig for å bli god og trente derfor mer enn de andre på min alder.
Når de gikk på fest gikk jeg på trening!
Spiller 3:
Jeg tror ikke det har hatt så mye å si for meg, jeg fikk selvsagt mer mengde og
det var bra. Jeg tror dette har endret seg mye, det virker som det er mer
oppfølging og mer tilrettelagt for toppfotballutvikling nå. Det var lite spesifikk
fotballtrening og treningsfasilitetene var ikke særlig gode.
Spiller 4:
Da begynte jeg å trene mye mer og da tok jeg steget inn i en toppfotballkultur
med store doser tilpasset trening til riktig tid. Skolen var fleksibel slik at jeg
kunne trene med A-laget på dagtid. I begynnelsen hadde vi morgenøkter der jeg
kunne trene på utviklingsmålene mine sammen med lagkamerater og
toppspillerutvikler Bård Wiggen, og så med Start 2 på ettermiddagen før jeg tok
steget til A-stallen. Det har betydd mye for meg.

5. Ser du noen forskjell på klubbens spillerutviklingsarbeid fra din
første tid og det du opplever nå?
Spiller 1:
Jeg har hele tiden vært meget fornøyd med den oppfølgingen jeg selv har fått i
klubben, men er ikke så tett på arbeidet som drives nå at jeg kan sammenlikne
det.

Spillerutvikling i norsk toppfotball

Side 40

UEFA – A lisensoppgave 2011
Spiller 2:
Jeg gikk direkte til Start 2 stallen. Men jeg ser at klubben har gode trenere i
sentrale posisjoner og det er utrolig viktig. Og spesielt at de helt unge i klubben
har en bedre oppfølging.
Spiller 3:
Ja, det gjør jeg. Jeg ser at spillerne hospiterer tidligere og det er viktig og så har
klubben spillerutviklere som følger opp enkeltspillere og grupper på en mye
bedre måte. Det virker som klubben har mer kontroll og større fokus internt og
eksternt. I min tid var dette mer tilfeldig.
Spiller 4:
Ja, jeg ser at det tas tak i unge spillere og gis oppfølging fra spillerutviklere i
klubben som ikke ble gjort i min tid. Turneringer og samlinger der de beste får
utvikle seg ser det ut som er bedre tilrettelagt nå. Dette er gull og veien å gå
etter min mening.

6. Noe du har savnet som du vil anbefale klubben å gjøre mer av?
Spiller 1:
Jeg hadde stor nytte av oppfølging fra spillerutvikler og siden toppspilleutvikler
og det vet jeg flere andre savner. Jeg tror klubben gjør klokt i å ansette en
trener i denne rollen. Jeg tenker selvsagt tilbake til den fantastiske oppfølgingen
jeg selv fikk fra første stund i klubben og hvor stor betydning det har hatt for
min utvikling at klubben hadde spillerutviklere med dette ansvaret.
Spiller 2:
Ingen spesielle, se svar i sp 5.
Spiller 3:
Det som gjøres nå virker veldig bra, selv om jeg ikke ser hvordan det jobbes
direkte på feltet. Jeg er veldig opptatt av god ferdighetsutvikling, det å utvikle
gode ballbehandlere. Dette må bare prioriteres hele veien og meget høyt.
Spiller 4:
Ja, det er et savn at det ikke er toppspillerutvikler i klubben. Det er viktig for de
unge spillerne som er i ferd med å ta steget mot A-laget. Samtidig er det viktig
at det er en meget kompetent trener/personlighet.

Spillerutvikling i norsk toppfotball

Side 41

UEFA – A lisensoppgave 2011
7. Hva synes du om nivået på de unge spillerne du ser komme etter
deg?
Spiller 1:
Det er veldig mange spennende typer i Start. Jeg legger merke til de gode
ferdighetene de har, gode basisferdigheter og gode ballbehandlere. Dette er jo
typisk Start. Det er mange jeg kan se har trent mye i mange år og det er gøy å
se. Her tror jeg kunstgressbaner og ballbingene har betydd mye.
Spiller 2:
Jeg synes nivået er bra, det er gøy å se at det stadig kommer lokale spillere opp
som tar nivået. 2-3 av de som nå trener med A-laget og som banker på døra har
tatt steg og hatt fin utvikling i år slik jeg ser det. Jeg ser de har gått en god skole
og tror at vi får ser flere av dem på A-laget framover. Stor treningsvilje og hardt
arbeid preger dem.
Spiller 3:
Jeg synes flere av de unge spillerne har for dårlige basisferdigheter, dette må
prioriteres høyere. Det misses for mye på selv de enkle pasninger på trening.
Dette er betenkelig for generelt synes jeg det er flere med bedre basisferdigheter
i dag enn i min juniortid.
Spiller 4:
Jeg synes faktisk at nivået er skremmende dårlig. Det må en annen stolthet til i
basisferdighetene, de enkle ting, dempe en ball, tilslag, medtak og slurv ved
enkle pasninger. Her må vi starte tidligere og stille høye krav til kvalitet og
utførelse. Det må stimuleres til å være mye på løkka og leke med ballen.

8. Hva mener du må til for at klubben skal få fram spillere som kan nå
et internasjonalt nivå?
Spiller 1:
Det tror jeg beror mye på spillerens holdninger og ambisjonsnivå, alt blir lagt til
rette fram til A- lags nivå. Da synes mange kanskje at målet er nådd og man slår
seg fort til ro med det og er fornøyd. Men, man har også andre valg ut over
dette. Vil man ta et steg videre må man først og fremst ta grep på egenhånd.
Spilleren må ta mye større ansvar for egen utvikling. Personlig har jeg som mål å
spille på et høyere nivå og i en bedre liga, det tror jeg også er bra for klubben.
Jeg var litt nede etter et par dårlige kamper og da bestemte jeg meg for å være
litt rå med meg selv i de neste ukene og trøkke til, det har gitt resultat i form av
assists og scoringer. Jeg har bestemt meg for å utfordre meg selv, jobbe hardt
og trene for hele tiden å bli bedre, det er det som driver meg.

Spillerutvikling i norsk toppfotball

Side 42

UEFA – A lisensoppgave 2011
Spiller 2:
Jeg selv har ambisjoner om en proffkarriere og mener det er realistisk. Jeg synes
Start er flinke til å gi de unge sjansen og da viser det seg at mange griper
muligheten de får til å vise seg fram. Så handler mye om hardt og målbevisst
arbeid. Historien har jo vist at flere spillere fra Start har fått muligheten til å
komme ut og spille i bedre ligaer. Det viser at klubben har kompetanse og får
fram gode spillere. Det er inspirasjon for oss andre og bør være det for andre
unge spillere fra landsdelen.
Spiller 3:
Det må satses mer på teknikk, hurtighet og fysikk. Spillerne jeg sammenlikner
med i Frankrike er bedre på alle disse områdene. Forskjellene er betydelige ift
orientering, ballbehandling, medtak, forflytning og tempo. Her har vi store
utfordringer.
Spiller 4:
Vi må begynne mye tidligere og sette gode trenerkrefter inn tidligere. Vi må
dyrke de beste og gi de gode utviklingsmuligheter. Leken må hele tida være der,
det må ikke bli for seriøst og for alvorlig. Det må større doser fotball til i ung
alder.

9. Hva mener du om tidlig utvelgelse og en eventuell akademimodell
eller annen type modell i Start?
Spiller 1:
Dette er ikke så lett, selv er jeg vel et eksempel på en som ikke ville blitt valgt ut
tidlig. Det er ikke alltid de som er best tidlig som når lengst og blir best. Jeg har
likevel sans for differensiering, det å gi gode spillere med gode holdninger
mulighet for god påvirkning, slik Start gjør for eksempel med utviklingsgruppene.
De første gangene jeg var med på kretsgrupper synes jeg ikke det var så gøy,
fordi mine kamerater ikke ble med.
I den perioden var kameratskapet viktigere og det har også vært viktig helt fram
til i dag. Jeg husker jeg var med på regionssamling og ble tatt ut der og videre til
talentleiren i Porsgrunn, jeg kunne likevel ikke skjønne at jeg ble tatt ut, det var
andre jeg synes var mye bedre enn meg på mange områder. Kanskje dette
hadde med at det var dyktige og kompetente trenere som så noen egenskaper
hos meg som kunne videreutvikles, det er jeg glad for. Derfor er det viktig at
trenere som skal jobbe med unge spillere har erfaring, kompetanse og et
langsiktig og bredt utviklingsperspektiv.
Spiller 2:
Jeg har alltid ment at alder ikke har så mye å si, er du god nok må du få
muligheten til å spille på et høyere nivå enn man aldersmessig hører hjemme.

Spillerutvikling i norsk toppfotball

Side 43

UEFA – A lisensoppgave 2011
Jeg har stor sans for hospitering og permanent oppflytting sammen med de
beste. Spillerne må utsettes for utfordringer hele veien. Tidlig topping og
utvelgelse kan bety at man mister spillere som utvikler seg i seinere alder, det er
mange eksempler på det.
Spiller 3:
Jeg er for tidlig utvelgelse, selv om jeg ikke ble valgt tidlig selv. Da var fysikk et
viktig kriterium. Jeg er for en elitetenkning i klubben fra tidlig alder, men det er
viktig at alle får at tilbud og at man kan se og ta hensyn til spillere som trenger
mer tid på sin utvikling. De som da har den indre driven vil alltid vise seg fram.
For meg er det viktig at leken og gleden hele tiden er der. Hadde det ikke vært
for gleden så hadde jeg ikke holdt på med fotball. Spillegleden er min største
drivkraft.
Jeg vet ikke om akademi eller andre modeller er veien å gå i klubben, men noe
av det viktigste slik jeg ser det er å ha skolerte og kompetente trenere i
barnefotballen. Jeg mener vi har mye å lære av de beste utenlandske klubbene i
de beste ligaene. Hva gjør de beste? Det er ikke uten grunn at de starter tidlig,
har kompetanse i alle ledd og en plan for utvikling av de unge.
Spiller 4:
Jeg ser ikke noe galt i tidlig utvelgelse, det er bare sånn det er. Hvis du gir opp
fordi om du ikke blir valgt ut i 10-12 årsalderen, da mener jeg det er noe galt
med motivasjonen, da har du ikke lyst nok. Det er nok eksempler på spillere som
ble gode spillere selv om ikke de ble valgt ut tidlig, men de hadde den rette
innstillinga og jobbet hardt for å vise seg fram.

10.
Hva har deltakelse på aldersbestemte landslag betydd for
deg?
Spiller 1:
Jeg kom med på G-18 landslaget og husker at det var mot Bulgaria. Det var stort
å score i debuten for Norge. For meg var det en ny erfaring med så gode spillere
med så gode individuelle ferdigheter. Dette og en mye mer ballbesittende
spillestil var den største forskjellen. Det var inspirerende og gøy å være i
landslagsmiljøet der jeg fikk nyttige impulser både fra trenere og spillere på
laget.
Spiller 2:
Aldersbestemt landslag har også vært viktig inspirasjon underveis. For tiden
spiller jeg fast i tippeligaen men er ikke i u-21 troppen, men det har jeg som mål
framover.

Spillerutvikling i norsk toppfotball

Side 44

UEFA – A lisensoppgave 2011
Spiller 3:
Først og fremst var det stas å bli tatt ut på landslaget og med flagget på brystet.
Da visste jeg at jeg var blant de 11 beste i landet i min årsklasse, en bekreftelse
på at det var mulig å nå toppnivå. Jeg husker tiden med glede, med fantastisk
kameratskap og miljø. Det var mange som ble tatt ut pga størrelse og fysikk og
jeg var ikke så imponert over fotballferdighetene i det norske laget. Landslaget
ble en viktig referanse for meg. Jeg måtte strekke meg til et høyere nivå og det
ble en flott trenings og kamparena. der møtte jeg klassespillere fra de beste
klubbene i Europa, spesielt husker jeg kampene mot Portugal der vi virkelig fikk
kjørt oss.
Spiller 4:
Det har betydd utrolig mye. Jeg fikk tidlig gode venner fra andre klubber og på
samlingene fikk jeg høre hvordan de jobbet og hva de la vekt på i sine klubber.
Jeg lære mye av å spørre hvordan de trente og spilte. Man blir gira av å høre at
de fikk mulighet til å spille på topp nivå. Da tenkte jeg at jeg er ikke noe
dårligere og skal vise meg fram. Jeg fikk også målt meg mot andre medspillere
og ikke minst mot de beste spillerne i min årsklasse i kamper mot nasjoner som
Italia, Frankrike, Spania, Portugal osv. De spiller på en helt annen måte og det
utfordrer hele deg. Det har også gitt meg viktig selvtillit i spillet mitt. Jeg var
med å spille 1-1 mot et godt spansk landslag med spillere fra Barcelona og Real
Madrid. Da skjønte jeg at de er ikke så forbanna mye bedre enn meg.
Derfor konsentrerer jeg meg hardt om arbeidet mitt i Start og håper på at det gir
mulighet for proffspill en gang.

Hvorfor ble disse 4 A-lagsspillere i Start?
Dette forteller spillerne selv:
Det viktigste for meg var den personlige oppfølgingen jeg fikk fra
spillerutviklere og trenere i Start. Det var noe radikalt nytt for meg,
spesielt i starten.
Jeg spilte alltid sammen med spillere som var større enn meg og jeg måtte
hele tiden anstrenge meg for å gjøre mitt ytterste.
Helt fra jeg var liten gutt har jeg alltid sagt at jeg skulle spille på Start, det
har egentlig aldri vært noen tvil om det. Jeg har alltid hatt lyst til det og
det har drevet meg.
Jeg var aldri en ener, jeg var en i mengden og hadde alltid en opplevelse
at det var spillere på min alder som var mye bedre enn meg. Det medførte
at jeg måtte gi det lille ekstra i treninger og kamper og være nøye i

Spillerutvikling i norsk toppfotball

Side 45

UEFA – A lisensoppgave 2011
treningsarbeidet. Lysten har alltid drevet meg, jeg har likt å trene og
nesten aldri vært skadet.
Det var spillere som var større talent enn meg, men jeg bestemte meg
tidlig for å bli god og trente derfor mer enn de andre på min alder. Når de
gikk på fest gikk jeg på trening!
Vil man ta et steg videre må man først og fremst ta grep på egenhånd.
Spilleren må ta mye større ansvar for egen utvikling.
Jeg har bestemt meg for å utfordre meg selv, jobbe hardt og trene for hele
tiden å bli bedre, det er det som driver meg.
For meg er det viktig at leken og gleden hele tiden er der. Hadde det ikke
vært for gleden så hadde jeg ikke holdt på med fotball. Spillegleden er min
største drivkraft.

Og dette sier landslagskaptein Brede Hangeland:
"Jeg treffer mange som sier at de også kunne vært så gode, men da
tenker jeg i mitt stille sinn; Det var jeg som stod igjen på banen etter
treningen, for å øve litt mer".

Hva hadde størst betydning for at de ble A-lagsspillere?
I denne delen har jeg valgt å sammenstille noen fellestrekk fra spillernes
fortellinger som kan gi verdifulle innspill til forbedring av spillerutviklingsarbeidet
i klubben. Noe relevant teori og kunnskap støtter også opp under noen av de
mest sentrale og interessante funnene i denne delen av oppgaven. Jeg tar
forbehold om at utvalget ikke er på mer enn fire spillere, og at det av den grunn
kan være et noe tynt grunnlag å generalisere ut fra. Men det interessante, i
denne sammenhengen, er at disse 4 representerer unge, lokale spillere som har
tatt steget inn på A-laget i Start. Kanskje kan andre klubber og andre unge
spillere ta lærdom av erfaringene fra disse spillerne og føre til at flere kan ta
steget? Felles for dem er at:
De har alle hatt en sterk indre motivasjon som har drevet dem.
De har trent mye på løkka og på egenhånd. Det er gleden ved spillet og
lysten som har drevet dem.
De har hospitert og spilt sammen med og mot spillere som var bedre,
større og eldre enn dem selv, både i klubb og på løkka.

Spillerutvikling i norsk toppfotball

Side 46

UEFA – A lisensoppgave 2011
De har hatt en plan med å bli fotballspillere og komme på A-laget til Start,
2 spillere hadde ”bestemt” seg for det allerede som små gutter (under 10
år).
De peker alle på oppfølging (kompetanse) av spillerutviklere og trenere i
Start som svært betydningsfullt for at de tok steget.
Foreldrestøtte har vært svært viktig.
Aldersbestemte landslag har vært viktig inspirasjon og gitt dem referanser
til toppfotballkultur og internasjonal matching.
Det har betydd utrolig mye for dem at de tidlig fikk en følelse av å bli
satset på, det å få noen minutter på A-laget og eller få bli med på Alagstrening (”selv om jeg egentlig ikke følte meg god nok”) har vært
meget inspirerende.
Fotball på videregående skole kombinert med oppfølging fra
toppspillerutvikler har hatt stor betydning, det har sosialisert og formet
dem til toppspillere.
De synes de gikk til Start på riktig tidspunkt, en mener at han kanskje
burde gått før.
De stiller seg alle positive til tidlig utvelgelse, selv om flere av dem peker
på at de selv kanskje ikke ville blitt valgt og at utvelgelse er problematisk i
den fortstand at det ikke alltid er dem som blir tidlig valgt som
nødvendigvis blir best.
De har et inntrykk at klubben driver et godt utviklingsarbeid og at vi
utvikler gode spillere i Start tradisjon. 2 stykker mener at noen av de unge
spillerne som kommer etter dem til A-stallen og som trener eller
hospiterer med A-laget har for dårlige ferdigheter. Dette er tankevekkende
for Start som er kjent for å utvikle spillere med gode ferdigheter og i ei tid
da mange mener at det generelle ferdighetsnivået hos unge spillere er
bedre som følge av bedre treningsfasiliteter, kunstgressbaner,
fotballbinger osv.

Spillerutvikling i norsk toppfotball

Side 47

UEFA – A lisensoppgave 2011

Resultater og drøfting
Informantene i oppgaven representerer 3 forskjellige nivå:
Klubbnivå
Spillerutviklernivå
Spillernivå
Informantene fra alle nivåene peker på kontinuitet, langsiktighet og kompetanse
som de viktigste faktorene i spillerutviklingsarbeidet. Alle peker på
nødvendigheten av kompetente trenere på lavere nivå enn tilfellet er i dag. Dette
er en av grunnene til at jeg, i rekrutteringsmodellen side 58, anbefaler og
begrunner hvorfor toppfotballen bør ha ansvar for smågutte og guttelaget i
klubben.
Et annet interessant resultat og fellestrekk er at informantene, spillerutviklere
og naboklubber ønsker Start mer offensive og synlige ute i klubbene.
Spillerutvikler i krets formidler; Min erfaring er at klubbene skulle ønsket Start
enda mer til stede ute i klubbene." Toppspillerutvikler formidler;" Det er viktig å
være synlig utad i naboklubbene og ha en ekstern strategi og filosofi. Dette
styrker identitet som lokal utviklingsaktør og bidrar til rekruttering."
Naboklubbene følger også opp i dette sporet, de ønsker Start mer synlig ute i
klubbene, de besitter viktig informasjon og har konkrete initiativ og forslag til
samarbeidstiltak både på klubbnivå og mot spillerutvikling.
Naboklubbene formidler følgende erfaringer:
Det betyr mye for rekruttering og fotballinteresse at Start er toppklubben.
Det motiverer til å trene mye og det skaper entusiasme.
Start utvikler spillere med gode holdninger og treningskultur som klubbene
i nærområdet nyter godt av når disse spillerne ikke går helt til topps i
Start.
Naboklubbene kommer med følgende forslag til forbedringer:
Start kunne ei gang i året invitere til et møte på Sør Arena der de
informerte om klubbens arbeid, og lyttet til hva naboklubbene var opptatt
av. Det er ikke så mye som skal til.
Jeg ville systematisert talentspeidingen og vært enda mer ute i miljøet,
eller bygd opp et nettverk som sikret god kontroll over de beste spillerne.
Jeg ville vært mye nøyere i kartleggingsarbeidet og hatt en representant
til stede på alle hjemmekampene våre, gjerne på offisielt besøk, truffet
representanter fra vår klubb og gjennom det styrket båndene mellom

Spillerutvikling i norsk toppfotball

Side 48

UEFA – A lisensoppgave 2011
klubbene. Kanskje det er like spennende spillere rundt i lokalmiljøet som i
Afrika!
De erfaringene og utfordringene naboklubbene formidler her og i oppgaven er vel
verd å lytte til. Det ligger derfor en betydelig strategisk fordel for Start å pleie
relasjonen, og styrke nettverket bestående av aktørene, naboklubber, krets og
toppklubb. Som en informant sier; ”Det er ikke så mye som skal til”.
Kanskje det bare er å gjøre det…
Figur:
Relasjonen toppklubb, krets, naboklubb og spillerutviklingstiltak

IK START
Toppklubb

Agder
klubber

Agder fotballkrets,
Forbund (NFF)

Tiltak:
Team Agder
Elite Cuper
Fotball Camp
Kretskamper
Regionsamlinger
Talentleir
Landslag
Hospitering
Trenerforum
osv.

Spillerutvikling i norsk toppfotball

Side 49

UEFA – A lisensoppgave 2011
Når vi ser på fellestrekk til de 4 spillerinformantene finner en noen faktorer
som er felles både for fotballspillere og andre utøvere innenfor andre fagdisipliner
som også har nådd et høyt prestasjonsnivå. Dette er avgjørende faktorer som
det ikke er mulig å komme utenom, i trening, og i utvikling av unge utøvere. Det
er basisfaktorer som må være til stede.
Daniel Coyle peker på disse faktorene (i boken The talent code):
1. Trening og egentrening (deep practice)
2. Sterk indre motivasjon/tenning (ignition)
3. Oppfølging av fagfolk med kompetanse på sitt felt (mastercoaching)

Figur: The talent code diagram

Ignition

Deep practice

Talent

Master coaching

Alle spillerinformantene i denne undersøkelsen har disse tre faktorene som sine
mest sentrale fellestrekk. De har hatt en plan med sin trening, men det er gleden
og lysten som har drevet dem fram, de har alle hatt en sterk indre motivasjon.
Motivasjonen for å trene og være på løkka var ikke det langsiktige mål, men det
var gleden ved spillet der og da som drev dem og som gjorde at de trente mer
enn andre. På samme måte er det med ungers lek. Ungers motiv for å leke er
ikke læring, men konsekvensene av å leke er at de lærer mye. De bare gjør det.
Denne type læring kalles implisitt læring (Ronglan). Spillerinformantene har alle
trent og spilt mye, ofte med spillere som var bedre og større en dem selv. Dette
bidro til at de hele tiden måtte strekke seg og streve med å utligne ubalansen i
relasjonene til de andre, og det gav sterk læringseffekt.
I fotballfaget finner en kunnskap som viser hvor avgjørende antall timer
egenaktivitet er for framtidig prestasjonsnivå. Kravet for å bli en fremtidig
toppspiller er ca 12 000 timer trening i perioden 13-23 år. I ekspertiseteorien
(Harald Jørgensen) finner en også en ganske entydig konklusjon; jo mer øvetid
du akkumulerer, jo høyere er det naturlig at prestasjonsnivået ditt blir. Figuren
nedenfor viser hvilke arenaer spillerne opparbeider seg treningsmengden som
må til for å bli toppspiller.

Spillerutvikling i norsk toppfotball

Side 50

UEFA – A lisensoppgave 2011
For klubb og trenere blir det viktig å bevisstgjøre spillerne på det ansvar spillerne
selv har for sin egen utvikling. 50 % av treningsmengden må gjøres på egen
hånd som egenaktivitet. Flotte utviklingsprogram og modeller kan aldri
kompensere for dette faktum.
Figur: Treningsmengde, arenaer
Mengde

20 %

5%

Egenaktivitet
Klubbaktivitet
50 %

25 %

Skoleaktivitet
Krets/forbund

Kilde: Jan Roar Saltvik

Noen andre faktorer som Geir Jorde ved toppfotballsenteret peker på, i hvorfor
de beste ble best, er også verd å merke seg sammen med treningsmengde.
De beste ble best fordi de:
Trente med mer kvalitet enn andre
De lærte mer effektivt
De tålte motstand og motgang
Det handler med andre ord ikke bare om treningsmengde, men også om kvalitet
og effektiv læring. Dette er også et sentralt poeng hos de fire
spillerinformantene, betydningen av den kvalitet, oppfølging og støtte de har fått
i sine læringsprosesser fra trenere og foreldre som har betydd mye for dem. I
tillegg er det verd å merke at de beste mestret motgang og motstand bedre enn
andre, faktorer som er så vanlige i en fotballspillers liv. Her kommer de viktige
personlige, psykiske og mentale egenskapene hos spillerne inn.
Ekspertiseteorien peker på at utviklingsprosesser alltid går gjennom flere faser.
Fotball er et fag. Elever i skolen og spillerne i klubb blir eksponert for fag,
pensum og progresjon som virkemidler i en naturlig utvikling. Dette krever
klokskap, omtanke og kompetanse fra trenerne for at spillerne skal utvikle seg
optimalt gjennom de ulike fasene.

Spillerutvikling i norsk toppfotball

Side 51

UEFA – A lisensoppgave 2011
Kaptein på FC København, Wiliam Kvist, beskriver sin personlige utvikling til
toppspiller gjennom disse fasene (se vedlegg):
1. Den selvtrenende spiller
2. Den topp- presterende spiller
3. Den ledende spiller
4. Den frie spiller
Et annet eksempel på slike faser kan være (Sarpsborg 08):
1. Tilvenningsfasen
2. Utfordringsfasen
3. Etableringsfasen
4. Støttespilleren
Start har et spillerutviklingsprogram som beskriver hvordan vi ønsker å påvirke
spillerne i deres utviklingsprosess. I vedlegget kan du lese nærmere og mer
konkret om de enkelte momentene og progresjonen i
spillerutviklingsprogrammet og hva klubben legger vekt på i sin utdanning av
unge spillere. Jeg går ikke nærmere inn på det her, men vil mot slutten peke på
momenter som kan være med å forbedre spillerutviklingsarbeidet i klubben.

Framtidig spillerutviklingsarbeid - konsekvenser og forslag
til forbedringer.
Denne oppgaven har som mål å være et bidrag til klubbens framtidige
spillerutviklingsstrategi (jf. problemstilling 3). En framtidsrettet strategi
innebærer blant annet at man har kunnskap om de vesentligste elementene som
bidrar til læring og utvikling av unge spillere til et høyt prestasjonsnivå. I disse
elementene inngår høy fotballfaglig kompetanse, kjennskap til læringsprosesser
og formidlingsevne. I denne oppgaven er også 10 års erfaring med
spillerutvikling i klubben tatt med. Likeledes erfaringer fra spillerutviklere i klubb
og krets, erfaringer fra naboklubber og fra unge spillere som i dag er på
klubbens A-lag.
Dette er bakteppe for de forslag til videreutvikling jeg vil komme med i
spillerutviklingsarbeidet. Dette handler ikke om de store forandringer, en helt ny
organisering eller å slutte med gode vaner og tiltak. Videreutvikling handler som
oftest om de små justeringer av forståelse og av praksis. Toppfotballsenteret har
(i fotballtreneren nr 4 - 2010) lansert en modell som norske klubber kan ta
utgangspunkt i etter å ha besøkt flere av de beste spillerutviklingsmiljøene i

Spillerutvikling i norsk toppfotball

Side 52

UEFA – A lisensoppgave 2011
europeisk toppfotball. Modellen tar for seg hele forløpet fra rekruttering til Alaget som endestasjon. Mine forslag tar utgangspunkt i dette rammeverket.

A-LAGSSPILL

HELE MENNESKET

?
Klubbpolitisk
forankring

INDIVIDUALISERING
INTERNASJONALISERING

Ressurser og
fasiliteter

KOMPETANSE
SYSTEMATIKK
UTGANGSPUNKT I
SPILLET
KLUBBIDENTITET

REKRUTTERING

Kilde: Norsk toppfotballsenter

Utenom veien fra rekruttering til A-lagsspill er det 3 viktige hovedelementer som
toppfotballsenteret har identifisert hos de beste spillerutviklingsklubbene i
Europa:
De har en tydelig klubbidentitet
De har en tydelig klubbpolitisk forankring
Ressursene og fasilitetene samsvarer med dette.
Klubbpolitisk forankring og klubbidentitet er avgjørende for å få kraft ut på
spillerutviklingsfeltet. Med forankring følger menneskelige og økonomiske
ressurser. Ajax bruker 36 millioner årlig på spillerutvikling, Barcelona 48
millioner og likevel får de mer ut av investeringen enn klubber i Norge.
Rekruttering og identifisering ved inngangen til akademiene er en viktig faktor
for klubbene. Store ressurser brukes på talentspeiding og kvalitetsikring av gode
”råvarer” inn til akademiene. Her møter spillerne også trenere med høy
kompetanse fra dag 1.
Både rekruttering og arbeidet med spillerne preges av systematikk og struktur
med utviklingsforløp og programmer tilpasset alder og utvikling.
Den største forskjell fra Norge er kanskje at de yngste spillerne møter høy
kompetanse fra dag 1, ikke bare fra trenerne men i hele klubben, med fysiske
trenere, ernæringsfysiologer og medisinsk personell.

Spillerutvikling i norsk toppfotball

Side 53

UEFA – A lisensoppgave 2011
For at spillerne skal utvikle seg og få referanser til er høyt prestasjonsnivå er
klubbene opptatt av å gi spillerne tidlig internasjonal matching. Derfor ser vi
klubbene oftere ute i turneringer med unge spillere enn i Norge, og at land som
Spania, Nederland, Italia prioriterer aldersbestemte landslagstiltak høyere enn
Norge.
Det blåser en mer individrettet ”vind” over spillerutviklingsmiljøene og Alagsarbeidet i europeiske toppklubber. Det samles inn mye data og fakta rundt
spillerne, man bruker mer tid med hver enkelt spiller og man tilrettelegger for
individuelle opplegg.
Når man ser hvordan de beste arbeider blir man imponert over klubbenes
systematikk, tradisjoner, fasiliteter og ressurser. Her er det mye å lære.
Samtidig vet vi at suksess en plass som oftest ikke blir suksess en annen plass
og at kopiering av andre sjelden gir resultater. Modellen fra toppfotballsenteret
tar utgangspunkt i klubbidentitet, det er klokt. Den enkelte klubb må derfor selv
gjøre en grundig analyse av sitt ståsted og sine sterke (og svake) sider.
I en framtidig spillerutviklingsmodell gjør man lurt i å ta utgangspunkt i egen
tradisjon og kultur og se seg selv i den samfunnsmessige sammenheng man er
en del av.
Start har et godt utgangspunkt som kan gi store muligheter.

Spillerutvikling - fra sportslig identitet til økonomisk bærekraftig
forretnings ide.
I innledning viser Bård Wiggen til noe viktig med Starts klubbidentitet:
”Kristiansand og Start har jo et godt utgangspunkt innen spillerutvikling og alltid
vært opptatt av å ha lokale spillere på laget. Uansett ledelse så har det vært til
stede. Manglende langsiktighet og manglende kontinuitet på ledersiden koplet
med dårlig økonomi har preget klubben. Satsing på spillerutvikling, som ofte gir
lite avkastning på kort sikt, har naturlig nok ikke vært første prioritet. Det
skjønner jeg faktisk, men klubben har jo mange muligheter og må bygge videre
på det arbeidet som er gjort de siste år. Det er jo bare å vise til de lokale spillere
som er kommet opp i A-stallen de siste år. Det er viktig å bygge videre på
suksessfaktorene som har ligget til grunn for det arbeidet”.
I sesongen 2010 er Start en av de beste klubbene i klassen og får god uttelling i
bruk av unge spillere i tippeligaen. Siden 2005 har klubben fått fram 11
lokalutviklede spillere til A-stallen og flere av disse har etablert seg i første 11eren til Start. 9 av de 11 har aldersbestemte landskamper.

Spillerutvikling i norsk toppfotball

Side 54

UEFA – A lisensoppgave 2011
Lokale spillere til A-stallen i Start siste 5 år (2005 - 2010)
Antall
1.
2.
3.
4.
5.
6.
7.
8.
9.
10.
11.

Navn:
Jesper Mathisen eks G.troll
Morten Hæstad eks Randesund
Krister Kleiven eks Vigør
Espen Børufsen eks Våg
Avni Pepa Start
Aram Khalili Start
Rolf Daniel Vikstøl eks Våg
Mats Stokkelien eks Hånes
Espen Knudsen eks Hånes
Jonas Werner Start
Jonny Kristiansen eks Randesund

Født.år:
1987
1987
1988
1988
1988
1989
1989
1990
1991
1992
1992

Opp i A-stall:
2005
2005
2006
2006
2007
2007
2008
2009
2010
2010
2010

Klubbidentitet
52 % (14 av 27) av spillerne i A-lagsstallen 2010 har vært i Start fra junioralder.
Dette er noe som kjennetegner Start og en viktig del av klubbidentiteten
gjennom mange år. Start slipper til lokale unge spillere på A-laget og har gjort
det til et varemerke sammen med utvikling av spillere med gode ferdigheter.
Dette skaper stort lokalt engasjement og det trekker gode tilskuertall til
hjemmekampene.
Som et tankeeksperiment kan det nevnes at 14 av de 28 spillerne som var på
banen i VM finalen spilte i Ajax eller Barcelona da de var 16 år eller yngre.
(fotballtreneren nr 4 - 2010). Begge lagene har ”spillerutviklet seg” fram til
mesterligaspill, Barcelona vant i 2009. Da skjønner vi at 36 og 48 millioner
investert årlig til spillerutvikling lønner seg. I tillegg selger de spillere for store
summer hvert år. Det lønner seg med andre ord å gjøre det fullt og helt.
Klubbpolitisk forankring
Det er god økonomi å utvikle spillere selv. Start har vist i en årrekke at de kan,
noe ovennevnte dokumentasjon og tallmateriale viser. Men det er ikke gitt at
dette fortsetter eller kommer av seg selv. Med et styre som ser ut til å ha en
bedre økonomisk kontroll enn på lenge ligger mye til rette for at klubbens
spillerutviklingsstrategi kan få en sterkere klubbpolitisk forankring i
beslutningsorganene enn noensinne.

Spillerutvikling - hvorfor være gode hvis vi kan være fremragende?
Et ordtak sier at det gode er det fremragendes fiende: ”Og dette er en av de
viktigste grunnene til at vi har så lite som blir fremragende. At vi ikke har
fremragende skoler, kommer først og fremst av at vi har gode skoler. At få
mennesker oppnår en fremragende tilværelse, skyldes i stor utstrekning av det
er så lett å slå seg til ro med en god tilværelse” (Good to great). For egen del vil

Spillerutvikling i norsk toppfotball

Side 55

UEFA – A lisensoppgave 2011
jeg tilføye: Grunnen til at vi ikke har fremragende spillerutviklingsklubber i
Norge, skyldes kanskje at mange slår seg til ro med å være gode. Men hvorfor
være god hvis man kan være fremragende eller outstanding?
Kan Start gå fra å være en god spillerutviklingsklubb til å bli en fremragende
spillerutviklingsklubb?
Jeg tror det er mulig og vil peke på noen sentrale elementer videre i oppgaven.
Mye handler om hvilke kulturelle signaler vi sender ut til våre spillere?
Hvordan gjøre det mer naturlig (for ikke å si kulturlig) og signalisere at Start er
klubben der det:
1. Trenes mye og med fremragende kvalitet
2. Gis fremragende oppfølging fra høyt kompetente trenere og spillerutviklere
3. Presteres ofte på et høyt, fremragende nivå
4. Er mulig for enere fra tidligere (andre) miljøer å bli en av mange på et
høyt nivå
Kravene tilbake er ansvar for egen utvikling, terping, disiplin, fremragende
holdninger og anstrengelse. Det er disse holdningene William Kvist står som en
sterk representant for (se vedlegg 2). Jeg synes også å finne elementer av de
samme egenskaper og holdninger hos de 4 spillerinformantenes svar i
intervjuene. De formidler og reflekterer holdninger som kjennetegner
prestasjonskulturer. Det er kanskje en viktig grunn til at de tok steget til
landslag og tippeligafotball. Slike forbilder og kulturbærere er viktige modeller for
neste generasjon Startspillere.

Spillerutvikling – hva har Start?
Klubbidentitet og klubbpolitisk forankring er viktige grunnpilarer i en tydelig
spillerutviklingsstrategi og innebærer ofte en analyse og forståelse av eget
ståsted. Det er lett å bli blendet av andre klubber som bruker store ressurser i
arbeidet. Mange i og rundt Start har gjort en kjempejobb og fått fram unge
spillere til A-laget med relativ små ressurser. Det er en god egenskap. Før jeg
ser nærmere på mangler og forbedringspunkter vil jeg liste opp noen faktorer
som kan være viktige å bygge videre på:
•

Tradisjon, for å utvikle lokale spillere til Starts A-lag, 11stk siden 2005, 45 av dem fast på A-laget i 2010

•

Erfaring, minst 10 år med systematisk spillerutviklingsarbeid.

•

Solid kompetanse, bla 2 spillerutviklere på heltid (C/D kurs) og c-trenere
fra smågutte og til A-lag (2010).

Spillerutvikling i norsk toppfotball

Side 56

UEFA – A lisensoppgave 2011

•

Kontinuitet, flere trenere og spillerutviklere med mange års erfaring.

•

Spillerutviklingsprogram med tema for aldersgruppa 12-16 år.

•

Tradisjon for å levere spillere til aldersbestemte landslag.

•

Ekstern utviklingsstrategi - Team Agder - og tiltak sammen med kretsen
som gir oversikt over de beste spillerne i alderen 12-16 år.

•

Utviklingsgruppe med utviklingsplaner og individuell oppfølging for de 4-5
beste spillerne i alderen 12-16 år (akademi standard).

Spillerutvikling – hva mangler Start?
Som nevnt innledningsvis har Start nedsatt ei arbeidsgruppe for å komme forslag
til videreutvikling av spillerutviklingsarbeidet. Nedenfor er noen av
hovedpunktene som arbeidsgruppa mener mangler så langt i prosessen:
•

Tydelig gul tråd og en profesjonell satsing med lik målsetting fra smågutte
til A-laget.

•

Et helhetlig spillerutviklingsprogram (se forslag til forbedringer).

•

Stil og profil, likt kamp og treningsantrekk.

•

Gode nok treningsfasiliteter, egen kunstgressbane/treningsfelt.

•

Strategi på identifisering og rekruttering i inngangen til klubben og aller
mest ift spillere i alderen 16-20 år som spiller i lokal 2. og 3. div.

•

Mottaksapparat for unge spillere, hjelp ift skolegang, hybler, vertsfamilie,
sosialt nettverk.

•

Gode (nok) referanser for unge spillere gjennom nasjonal og internasjonal
matching.

•

Langsiktighet, stabilitet og kontinuitet i ressursinnsats.

Startmodellen - organisering og ansvarsfordeling
Gode sportslige resultater er som regel følger av en god sportslig strategi og en
god organisering med klare roller og ansvarsoppgaver. Jeg tror Start må gjøre
ansvarslinjene mellom toppfotballen og junioravdelingen tydeligere enn i dag.

Spillerutvikling i norsk toppfotball

Side 57

UEFA – A lisensoppgave 2011
Dette har flere toppklubber gjort i sine modeller blant annet Viking, Vålerenga,
Rosenborg og Brann for å nevne noen. Tiden er moden for å gjøre dette også i
Start for å profesjonalisere arbeidet og for å få fram flere og bedre spillere. Jeg
vil derfor foreslå at toppfotballens ansvarsområde strekker seg over hele 11-er
fotballen og består av ett småguttelag, ett guttelag, ett juniorlag i tillegg til Start
2 som vist i modellen.

Modell: Rekruttering og ansvarsfordeling i Start - forslag
EKSTERNT

TOPPFOTBALL

JUNIORAVD.

A-LAGET
TEAM AGDER

JR. 1/START 2

JR. 2/START 3

GUTTE 1

GUTTE 2

SMÅGUTTE 1

SMÅGUTTE 2

BARNEFOTBALL 6 – 12 ÅR

Dette bør være styrt av toppfotballen som en egen avdeling, ledet av en
spillerutvikler og med kompetente trenere. Aller helst burde det vært organisert
som et talentpartnerskap med egen økonomi uavhengig av A-lagets resultater og
økonomi. Dette for å sikre kontinuitet, langsiktighet og forutsigbare rammevilkår.
Det handler ikke om store endringer og mye penger, men mest av alt om mot og
tid. Mot til å akseptere at resultatene vil variere og ikke komme med en gang.

Spillerutviklingsprogram - forslag til forbedringer
Selv om vi har et spillerutviklingsprogram vil jeg foreslå at det i tillegg utarbeides
noen retningslinjer og overordnede prinsipper som gir retning for praksis. Dette
er viktig for trenere i hele klubben, for foreldre og eventuelt andre uten nært
kjennskap til klubben. Eksempler på prinsipper og retningslinjer:
Hva er spillerutvikling i Start, om klubbidentitet og fotballfilosofi.
Retningslinjer for hvordan det skal drives i Start.

Spillerutvikling i norsk toppfotball

Side 58

UEFA – A lisensoppgave 2011
Retningslinjer for oppfølging og utvikling av unge spillere.
Retningslinjer for drift av egne talent/utviklingsgrupper på tvers av lag.
Retningslinjer for hospitering internt og eksternt.
Innhold og prioritering av tema i trening på ulike alderstrinn (pensum og
progresjon) beskrevet som utviklingstrapp for unge spillere og med
utgangspunkt i eksisterende spillerutviklingsprogram (se vedlegg).
Retningslinjer for eksternt arbeid og kartlegging av unge spillere på
Sørlandet.

Mesterlæring, en skjult formue?
For å få fram spillere i en situasjon med knappe ressurser gjelder det å tenke
alternativt, smart og kanskje gjøre noe som ikke alle andre gjør.
Kanskje kan vi lære noe av hvordan musikken har brukt mesterlæring i sin
talentutvikling? (se vedlegg nr. 3)
Se for deg at (koster lite):
Vi etablerer fadderordninger (kollegapar) mellom A-lagsspillere og 4-5 av
de beste 13-15 åringene i klubben?
De trener sammen 1 time hver 14 dag (ev 1 gang pr. mnd)?
De 4-5 deltar på 1 hjemmekamp (og kanskje en bortekamp?) i løpet av
sesongen og følge fadderen og se hvordan han og A-laget forbereder seg
til kamp på toppnivå?
De unge i utviklingsgruppe trener parallelt med A-laget ei økt i uka?
(kl.14.00-16.00) og kanskje noen av dem av og til, når det passet, og får
anledning til å delta på oppvarming, innledning av ei økt eller i en øvelse
eller 2 med A-laget?
De yngste i A-stallen trener 1-2 økter i uka med 2.laget (ekstra trening,
"standardsettere" og kulturbærere)
Se for deg at (koster litt mer):
Vi deltar i en internasjonal turnering av høy kvalitet 1 gang i året med
smågutte/gutte/juniorlaget?
4-5 av våre beste 13-16 åringer hospiterer jevnlig i en utenlandsk klubb?

Spillerutvikling i norsk toppfotball

Side 59

UEFA – A lisensoppgave 2011

Framtidas spillerutviklere – hvem er de?
I boka Good to Great er et sentralt budskap å ha de rette personene på plass i
organisasjonen. Det er de rette personene som er den viktigste ressurs for å
oppnå fremragende resultater. Spissformulert sagt på denne korte måten, først
hvem (de rette folkene) så hva (den rette strategi). Poenget her er at alt for
mange virksomheter bruker for mye tid på (hva) modeller, målsettinger og
strategier uten å spørre seg det grunnleggende først: ”Har vi de rette personene
til gjennomføre de fine planene”. Bruk tiden på å få på plass de rette folkene og
la disse utvikle planer og strategier er bokas mantra.
Jeg vil derfor mot slutten peke på de ansvarsområder og lederegenskaper som
hviler på trenere og spillerutviklere for å utvikle toppspillere.
De fire spillerinformantene i oppgaven mener det var to svært avgjørende
faktorer for at de tok steget til toppfotballen. Disse var:
Den personlige oppfølging fra trenere og spillerutviklere i Start.
At de tidlig fikk sjansen til å spille på A-laget (selv om det bare var noen
få minutter)
Dette har gitt dem viktig inspirasjon på veien til A-laget, og kanskje er det
innenfor disse to områdene vi som fagpersoner og ledere må videreutvikle oss på
framover; vite hva vi signaliserer, hvordan vi legger til rette for læring og
hvordan vi evner å se hele menneske i utviklingsprosessen. På den måten kan vi
kanskje skape noe fremragende, noe økonomisk bærekraftig og ikke bare slå oss
til ro med at vi er gode.
I artikkelen til toppfotballsenteret om spillerutvikling i de beste klubbene i Europa
peker de på nødvendigheten av komplementær kompetanse i trener og
spillerutviklingsteamet. Denne komplementære kompetansen kan bidra til å
utvikle spillere til et høyt prestasjonsnivå. I toppklubbene i Norge har de fleste
både trenere og spillerutviklere i tillegg til fysiske trenere, keepertrenere og
medisinsk støtteapparat. Alle i teamet må arbeide etter en felles målsetting og
forstå sin rolle og ansvarsområdet for at helheten skal bli god og slagkraftig.
Nils Arne Eggen har beskrevet dette i boka: Godfoten, ”vi skal gå på banen for å
gjøre hverandre gode”, det vil si utnytte de relasjonelle komplementære
ferdighetene til beste for laget. Både treneren og spillerutvikleren må ha en
genuin kunnskap om fotball, være gode ledere og formidlere. Men det er også
forskjeller i fokus og ansvarsområde for hovedtrener (lagstrenere) og
spillerutviklere. Ulikt ståsted og ulikt ansvar preger det vi ser i spillet og det vi
utfører sammen med spillerne. Det preger virkelighetsoppfatningen og det gir et
ulikt, men samtidig bredere perspektiv.

Spillerutvikling i norsk toppfotball

Side 60

UEFA – A lisensoppgave 2011
Grovt skjematisk kan vi sette opp ulike fokusområder for hovedtrener og
spillerutvikler slik (selv om det er overlapping og en ikke ensidig kan plassere
ansvarsområdene i den ene eller andre kategori):
SPILLERUTVIKLER
Enkeltspillere

HOVEDTRENER (LAGSTRENER)
Laget

Langsiktighet

Kortsiktighet

Prestasjon

Resultat

Delferdigheter

Hele spillet

Detaljer

Helhet

Veiledning 1:1

Instruksjon

Så kan det sikkert diskuteres om dette er et søkt oppsett, hovedtreneren
instruerer ikke bare og spillerutvikleren driver ikke bare veiledning.
Poenget er at felles målsetting, men ulikt ansvarsområde til sammen skal gi
laget slagkraft og utvikling.
I denne oppgaven vil jeg slå et slag for spillerutvikleren og hva denne må være
god på. Daniel Coyle (the talent Code) har besøkt noen av verdens fremste
lærere/trenere i fagdisipliner som musikk, tennis og fotball. Når han skal
beskrive disse personenes egenskaper og fellstrekk gjør han det slik:
”The teachers and coaches I meet were quiet, even reserved. They were mostly
older, many had been teaching thirty or forty years. They possessed the same
sort of gaze; steady, deep, unblinking. They listened far more than they talked.
They seemed allergic to giving pep talks or inspiring speeches; they spent most
of their time offering small, targeted, highly specific adjustments. They had
extraordinary sensitivity to the person they were teaching, customizing each
message to each students personality. After meeting a dozen of these people, I
started to suspect that they were all secretly related. They were talent whispers."
Kanskje er det slike egenskaper som får fram det fremragende i andre
mennesker?
Et nytt begrep kan innføres – TALENTHVISKERE.

Spillerutvikleren – den reflekterende praktiker og profesjonelle
personlighet.
De fleste læreprosesser innebærer at man går gjennom ulike faser ved læring av
ferdigheter. Både spillere og spillerutviklere tilegner seg ferdigheter og kunnskap
gjennom erfaring. En spillerutviklingsutdanning er en slik prosess der
spillerutvikleren gjennom utdanningen forventes å nå et høyt faglig nivå på de
høyeste utdanningsnivåene (Uefa A-lisens og prolisens).

Spillerutvikling i norsk toppfotball

Side 61

UEFA – A lisensoppgave 2011
Dreyfus-modellen (Ronglan, Halvorsen/Aanderaa) opererer med fem trinn i
menneskets læreprosess.
1. Nybegynner
2. Viderekommen nybegynner
3. Kompetent utøver
4. Dyktig utøver
5. Ekspert
6. Fornyer (Flyvbjerg)
Jeg har ikke tenkt å gå nærmere gjennom de ulike fasene. Modellen har møtt sin
motstand, mest fordi den kan oppfattes som trappetrinn der man er ferdig utlært
på nivå 5 som ekspert. Det interessante er Flyvbjerg som tilfører nivå 6. På nivå
6, fornyelse må eksperten være villig til relæring, dekoding og ny erkjennelse.
Da blir man på et vis nybegynner igjen om enn på et annet nivå.
Lars Uggerhøj (profesjonelle personligheder, 1996) mener at modellen ikke må
betraktes som et gitt forløp men som en spiral, fordi man forhåpentligvis ikke
skal søke mot ekspertens nivå før man igjen blir nybegynner. For egen del synes
jeg dette gir mening, da blir spillerutviklerens læreprosess mer dynamisk.
Framfor alt innebærer det at man som dyktig fagperson (ekspert?) bør ha en viss
ydmykhet og nysgjerrighet til ny kunnskap, der endringstakten innefor de fleste
samfunnsområder (også fotballfaget) er høy. Kan det være slik at den som har
nådd ekspertens nivå, og som så å si har hele sin dyktighet og kompetanse i
ryggmargen, vil ha vanskeligere for å nå nivå 6, altså nivået for fornyelse og
endringskompetanse? Dette er kanskje vår tids mest etterspurte kompetanse,
hvordan man evner å endre, fornye og utvikle sin praksis (og seg selv).
En ekspert (spillerutvikler) skal ikke bare kunne mye, men også være opptatt av
å være i kontinuerlig utvikling og se på læring som en livslang prosess. Donald
Schön bruker begrepet den reflekterte praktiker som kjennetegn på en fagperson
som gjennom sine erfaringer evner å reflektere over sine handlinger og gjennom
det, kan endre utvikle og fornye sin praksis.
Lars Uggerhøj bruker begrepet profesjonelle personligheter. Det fremste
kjennetegn på en profesjonell personlighet er erkjennelsen av hva vedkommende
kan og ikke kan samt evnen til refleksjon over sin egen praksis. Den
reflekterende praktiker og profesjonelle personlighet kjennetegnes av å kunne
begrunne sine valg og ikke minst av evnen til å kunne endre sine valg underveis.
Det må vel passe godt på en framtidig, fremragende spillerutvikler.

Spillerutvikling i norsk toppfotball

Side 62

UEFA – A lisensoppgave 2011

Konklusjon
I denne oppgaven har jeg vist at Start har:
Tradisjonen som skal til for å ta neste steget og bli en framragende
spillerutviklingsklubb.
En identitet med lang tradisjon i utvikling og rekruttering av lokale spillere,
spillere som har gode fotballferdigheter.
Fotballkretsen som en viktig alliansepartner og faginstans på tiltakssiden
gjennom mange år.
Gjennom Team Agder har klubben også en god ekstern strategi som
innebærer samarbeid med naboklubber, god oversikt over de beste
spillerne og mulighet for framtidig rekruttering.
Neste steg, og betydelige utfordringer innebærer:
En mer strukturert og profesjonell satsing som er klubbpolitisk forankret
og fundamentert i den unike Start tradisjonen, blant annet enes om
rekrutteringsmodell og revidere spillerutviklingsprogrammet.
Å pleie relasjonen, være mer synlige utad og styrke nettverket til
naboklubbene. Start må være drivkraften i alliansen mellom naboklubber,
krets og toppklubb.
Timingen for denne satsingen er de aller beste. Både internasjonale og nasjonale
klubber ser nødvendigheten av en enda sterkere satsing på utvikling av egne
talenter som følge av finanskrisen og et stadig sterkere krav om å drive
fotballklubber i balanse. Min klare anbefaling, støttet av informantene, i denne
oppgaven er at toppfotballen i klubben må ta et større faglig, organisatorisk og
administrativt ansvar for hele utviklingslinjen i ellever fotballen (fra 12-13 år) i
den hensikt å skape flere (tilskuere?) og bedre spillere til klubbens A-lag i
framtida. Konkrets betyr det at toppfotballen innlemmer guttelaget og
småguttelaget (som vist i modellen på 58) i sin satsing.
Naboklubbene i denne oppgaven ønsker Start mer synlig ute i klubbene, de
besitter viktig informasjon og har konkrete initiativ og forslag til samarbeidstiltak
både på klubbnivå og mot spillerutvikling.
Det ligger derfor en betydelig strategisk fordel for Start å pleie relasjonen, og
styrke nettverket bestående av aktørene; naboklubber, krets og toppklubb.
Det høres kanskje ikke så vanskelig ut, men er kanskje en av de største
utfordringene for en fotballklubb; hvordan sikre en jevnlig tilførsel av unge
spillere som er gode nok til å vinne kamper for A-laget. Det er det langsiktige

Spillerutvikling i norsk toppfotball

Side 63

UEFA – A lisensoppgave 2011
målet med spillerutvikling og det krever en overordnet klubbstrategi, langsiktig
investering og en rød (gul?) tråd i arbeidet.
Røde tråder spinnes ikke på en dag.
Det gjør at mange gir opp før det langsiktige arbeidet kommer i gang og ruller og
går. Som denne oppgaven viser har Start et svært godt utgangspunkt og en unik
mulighet.
Fremragende styre, fremragende administrasjon, fremragende
fotballfaglig kompetanse kan skape fremragende spillere og
fremragende fotballunderholdning på høyt nivå.
Da er klubbens nye visjon: Europa inn på Sør Arena en realistisk
målsetting!

Spillerutvikling i norsk toppfotball

Side 64

UEFA – A lisensoppgave 2011

Litteraturliste:
Barratt Due, Norges musikkhøgskole, Norsk kulturskoleråd; TID FOR TALENT,
Talentutvikling i musikk. Rapport 2001
Collins, Jim (2002): Good to great; Hvorfor noen virksomheter blir fremragende og andre
ikke. Oslo: Universitetsforlaget
Coyle, Daniel (2010) The Talent code. - Talent is not born it is grown. Arrow books
Eggen, Nils Arne (1999): Godfoten, samhandling – veien til suksess. Aschehoug
Enoksen, Eystein (2002); Utviklingsprosessen fra talent til eliteutøver. dr.scient
avhandling NIH
Halvorsen, Morten og Berit Aanderaa (2002). Endring + Kompetanse = Kvalitet.
Kommuneforlaget
Jørgensen, Arild og Rune Høigaard (2000): Veiledningssamtaler i idrett, Høyskoleforlaget
Jørgensen, Harald artikkel (2001); Hvem er de musikalske ekspertene? Ekspertiseteori
og musikalsk utvikling"
Johansen, Pål Arne og Espen Olafsen (2010): "Verdens beste spillerutviklingsmiljøer, slik tenker og jobber de norske klubber kan lære mest av." i Fotballtreneren nr. 4
Knutsen, Harald (2001): Mentor, om å få fram det beste i et annet menneske.
Høyskoleforlaget
Marnburg, Einar (2001): Den selvutviklende virksomhet, ide pilarer i lærende
organisasjoner, Gyldendal akademisk
Ronglan, Lars Tore (2008): Lagspill, læring og ledelse, Akilles forlag
Shcøn, Donald (1983): The reflective practitioner. How professionals think in action.
Basic books. New York
Uggerhøj Lars (1996): Profesjonelle personligheder. I artikkel, Sammen med familien.
Kommuneforlaget

“Det er denne draumen vi alle går og bere på, at noe vidunderleg skal
skje!”
Olav H Hauge.

Spillerutvikling i norsk toppfotball

Side 65

UEFA – A lisensoppgave 2011

VEDLEGG
1.
2.
3.
4.

Intervjuguider
Utviklingsforløp William Kvist
Talentutvikling i musikk, besøk til
Barratt Due Musikkinstitutt
Spillerutviklingsprogram IK Start

Spillerutvikling i norsk toppfotball

Side 66

UEFA – A lisensoppgave 2011

VEDLEGG
1.

Intervjuguider

Spillerutvikling i norsk toppfotball

Side 67

UEFA – A lisensoppgave 2011

INTERVJUGUIDE: INFORMANTER
INTERVJUGUIDE – Tidligere toppspillerutvikler Bård Wiggen
Historie og internt og eksternt perspektiv.
Det er din personlige mening jeg er ute etter. Til orientering er sentrale personer og styringsorgan i
Start gjort kjent med at denne oppgaven er under arbeid.

10.

Kan du si litt om oppstarten av SPU satsingen i klubben?

11.

Hva har dette arbeidet betydd for klubben etter din mening?

12.
Hva var de viktigste erfaringene/resultatene du var med på?
Eventuelt noe negativt?
13.
Hva synes du om utviklingen i spillerutviklingsarbeidet i Start i
de siste 10 årene?+ og –
14.

Ditt syn på SPU-arbeidet slik du ser det nå?

15.
Hva er ditt inntrykk av samarbeidet med naboklubbene? Tips
til forbedringer
16.
Ditt syn på samarbeidet mellom Start og krets i dag? Utvikling
over tid + og -.
17.
Hva mener du må til for at klubben kan få fram spillere som
kan nå et internasjonalt nivå?
18.
Hvordan ser du på klubbens interne arbeid? Tips til
forbedringer?
19.
Hva mener du om en eventuell akademimodell/annen type
modell i Start (tidlig utvelgelse, program og kompetanse)?
20.

Største forskjell på SPU i FCK og Start?

Spillerutvikling i norsk toppfotball

Side 68

UEFA – A lisensoppgave 2011
INTERVJUGUIDE – Spillerutvikler krets
Internt og eksternt perspektiv.
Det er din personlige mening jeg er ute etter. Til orientering er sentrale personer og styringsorgan i
Start gjort kjent med at denne oppgaven er under arbeid.

1. Hva synes du om utviklingen i spillerutviklingsarbeidet i Start i de
siste 10 årene?+ og –
1. Hva er ditt inntrykk av samarbeidet med naboklubbene? Tips til
forbedringer
2. Ditt syn på samarbeidet mellom Start og krets? Utvikling over tid +
og -.
3. Hva mener du må til for at klubben kan få fram spillere som kan nå
et internasjonalt nivå?
4. Hvordan ser du på klubbens interne arbeid, fra ungdomsavdeling til
toppfotballen? Tips til forbedringer
5. Hva mener du om klubbens satsing på å få fram enkeltspillere
framfor satsing på lag og kretsmesterskap, utviklingsfokus versus
resultatfokus?
6. Hva mener du om en eventuell akademimodell i Start (tidlig
utvelgelse, program og kompetanse)?

Spillerutvikling i norsk toppfotball

Side 69

UEFA – A lisensoppgave 2011
INTERVJUGUIDE – SENTRALE PERSONER I NABOKLUBBER
Eksternt perspektiv.
Svarene blir anonymisert, men klubbene blir gjort kjent. Det er likevel et poeng at det er din
personlige mening jeg er ute etter i denne omgang og ikke nødvendigvis klubbens offisielle syn. Til
orientering er sentrale personer og styringsorgan i Start gjort kjent med at denne oppgaven er
under arbeid. NB ikke direkte spørsmål vedrørende økonomi…

10.
Hva mener du har vært/er vellykkede spillerutviklingstiltak
som Start har gjort/gjør ut mot klubbene? Før og nå + og – eks.
11.
Hva slags betydning, om noen, har det (for din klubb) at Start
er toppklubb på Sørlandet?
12.
Har din klubb benyttet seg av Starts kompetanse, forspurt om
det og ev på hvilke områder? Respons?
13.
Hva slags typer samarbeid foreligger i dag, hvor fornøyd er du,
og hvilke ev andre typer samarbeid kunne du kunne ønske?
14.
Hvilke typer tiltak ville du iverksatt hvis du var i Starts
ståsted?
15.
Hva mener du må til (av Start og din klubb) for at spillere kan
"ta steget" på Sørlandet og eventuelt utover det – internasjonalt?
16.
Hva mener du om tidlig utvelgelse av spillere? i egen klubb og
ev. Start?
17.
Hvordan ville du stilt deg til en annen spillerutviklingsmodell i
Start enn i dag (bylagsmodell, akademimodell, Team Agder
modellen)?
18.
Hva måtte ev til (kompensasjon, samarbeidstiltak, oppfølging)
for at du ville stille deg positiv til at Start kunne rekruttere spillere
fra din klubb, uavhengig av alder og når Start ev måtte finne det
riktig?
Mao hva må ev til for at du ville anbefale "dine" beste 14-15åringer
å gå til Start?

Spillerutvikling i norsk toppfotball

Side 70

UEFA – A lisensoppgave 2011
INTERVJUGUIDE – Spillere som har gått gradene ev fra naboklubb
Internt perspektiv.
Svarene blir anonymisert, men klubbene blir gjort kjent. Det er likevel et poeng at det er din
personlige mening jeg er ute etter. Til orientering er sentrale personer og styringsorgan i Start
gjort kjent med at denne oppgaven er under arbeid.

1. Hva har hatt størst betydning slik du ser det for at du tok steget til
A-laget i Start? (Tiltak, oppfølging, program, aldersbestemt
landslag, enkeltpersoner, ev annet…)
2. Når skjønte du i din utvikling at dette var realistisk å gå hele veien?
3. Synes du at du gikk til Start på riktig tidspunkt?
4. Hva har skoletilbudet på Gimle vg (kombinasjon skole og fotball)
betydd for deg og din utvikling?
5. Ser du noe forskjell på klubbens spillerutviklingsarbeid fra din første
tid og slik du opplever det nå?
6. Noe du har savnet som du vil anbefale klubben å gjøre mer av?
7. Hva synes du om nivået på de unge spillerne du ser komme etter
deg?
8. Hva mener du må til for at klubben kan få fram spillere som kan nå
et internasjonalt nivå?
9. Hva mener du om en eventuell akademimodell/annen type modell i
Start (tidlig utvelgelse, program og kompetanse)?
10.

Hva har deltakelse på aldersbestemte landslag betydd for deg?

Spillerutvikling i norsk toppfotball

Side 71

UEFA – A lisensoppgave 2011

VEDLEGG
2.

Utviklingsforløp William Kvist

Spillerutvikling i norsk toppfotball

Side 72

UEFA – A lisensoppgave 2011

Utviklingsforløp – William Kvist - 25 år og 250 kamper for FCK
Danske William Kvist beskriver her sammen med sin rådgiver/veileder det
utviklingsforløp som han har vært gjennom fra han kom opp som ung spiller i
FCK til han ble kaptein for laget. Dette er publisert i det danske Tipsbladet og
omtales i fire faser:
5. Den selvtrenende spiller
6. Den topp- presterende spiller
7. Den ledende spiller
8. Den frie spiller
Den selvtrenende spiller:
Da han ble tatt opp i A-stallen under Hans Backe, så han på treningen som en
intern konkurranse. Han brukte mye krefter på å sammen likne seg og kjempe
med de andre spillerne, uten å få det optimale ut av treningene. Han endret da
fokus om at man bare er en suksess hvis man spiller fast på laget hver søndag. I
stedet brukte han tiden på å se formålet med, og få det optimale ut av, hver
treningsøvelse. Han brukte den spilletiden han fikk maksimalt, enten det var i
2.lagskamp eller noen få minutter for A-laget.
Han bestemte seg for å være nysgjerrig og søkende etter forbedringer hele
veien. Dette gjorde han i stand til å finne formålet med hver eneste øvelse og
sette alt inn på å yte sitt beste. Han stilte spørsmål til med og motspillere og til
trenerne sine for få utfordringer og høre på deres løsninger.
Samtidig fikk dette betydning for egentreningen som han begynte å
systematisere, han trente venstrebeinet, på hodespill, skudd, pasninger og
vendinger osv.
Det viktigste for ham ble å se trening som nettopp trening. Alt for mange
fotballspillere ser det som en konkurranse. De frykter å tape i den interne
konkurranse i stedet for også å arbeide med utviklingsmål og svakes sider for å
bli bedre.
Han satte seg som karrieremål å bli en profil i Danmark. Alt for mange drømmer
om utlandet, og kaster bort tid og energi på noe, de kanskje har lest om stjerner
i ei bok. Men, i FCK løp Linderoth og andre den gang rundt, i det daglige
treningsmiljø, og dermed var klassespillere tett på. De kunne han lære mye av.
Først nå noen år seinere er det relevant å fokusere på hva det vil si å være en
utenlandsproff, nettopp fordi det nå er en mulighet.
Den topp- presterende spiller:
Han begynner å få flere innhopp og kamper med visse mellomrom, hvordan
kunne han nå bli den beste innbytter i klubben og kanskje i hele Danmark? Det
handler om å være optimalt forberedt. Han utnytter tiden på benken. Han
analyserer motstander og ser på hva Linderoth gjør. Han sørger for å varme opp
selv og være god og varm når han kommer innpå, så han ikke må bruke 5
minutter til før han er ”helt på”. Han ønsker å fremstå som en forsterkning fra
første involvering. Han reflekterer og tenker over hvordan han kan bruke sine
sterke sider best mulig ift oppgaven/rollen sin, uansett om det er i forsvar, på
midtbanene eller hvordan treneren ønsker å bruke ham. Han trener stadig mye
på egenhånd og tenker gjennom treningene sine i etterkant. Da blir han ikke så
avhengig av hvor mange eller hvor dyktig trenerstaben i FCK er. Det er ikke
alltid de kan gi tilbakemelding til alle..

Spillerutvikling i norsk toppfotball

Side 73

UEFA – A lisensoppgave 2011
Den ledende spiller:
De siste år (nå 25år) har han kombinert sin interesse for ledelse med fotball. Hva
skal til for å bli en god leder og kaptein på banen?
Han vil bli spilleren som er i stand til å samarbeide og sørge for at laget og med
spillere gjør hverandre gode. Han skifter fokus fra ”jeg til vi”. Han interesserer
seg også for litteratur om ledelse og fotball generelt. Jo mer kunnskap og innsikt
om sporten, jo bedre kan han være i stand til å forstå og utføre det treneren og
laget skal vektlegge. Han blir bedre i stand til å forstå og spille sammen med
spiller fra ulike kulturer og bakgrunn og kan videreformidle FCK sine
spilleprinsipper.
Samtidig ser han på seg selv som ”virksomheten William”. Han skal treffe og
utføre beslutninger, så virksomheten kan levere en spennende vare i form av
seier og spenning. Han oppsøker og er i stand til å nyttiggjøre seg andre
eksperter som kan gjøre ham og laget bedre, fra studieveiledere til FCK sin
fysiske stab. Han lærer når han skal ta det rolig på trening for å unngå skader.
Han er moden nok til å si fra velvitende at han kan se dårlig ut og ta det vel rolig
på trening. Til gjengjeld er han neste aldri skadet og kan derfor fortsette
utviklingen uten for store og lange skadeavbrekk. I dag er han anerkjent som
kulturbærer i FCK, visekaptein og en profil i superligaen, den ledende spiller!
Den frie spiller:
I denne perioden føler han seg tynget og føler, at han skal leve opp til andres
forventninger uten å kjenne dem. Han føler at han spiller med strøm i beina.
Han begynner å kjenne på egne forventninger og det stiller store krav til motet
hans. Vi arbeider og snakker om å tørre å følge egne instinkter, vise mot og stole
på seg selv innenfor de rammer som treneren legger opp til. Det er her han i
bortekamp mot AAB som høyre back spør seg selv: Hva fanden vil jeg her? Han
savner inspirasjon og føler han ikke får ut sitt potensial på høyreback.
Vi snakker om konsekvensene, at det kan bety tap av landslagsplass og kanskje
mindre spilletid i FCK. Det aksepterer han og ber om en samtale med Ståle. Det
medfører litt høye bølger, men en for en viker konkurrentene plassen. Det gir
selvtillit å fortelle om og følge opp egne forventninger og lykkes med det.
Han jobber med å håndtere det psykiske spill: Når motstander og medspiller
prøver å trykke ham ned. Det opplever han både i FCK og på landslaget, slik det
eksisterer interne maktkamper i alle lag. Jo mer det betyr for den enkelte å spille
jo større hierarkisk spill. I FCK prøver han å ikke utsette unge spillere i klubben
for samme hemmende ting. Han bruker i stedet energien på å hjelpe laget med å
vinne og få det psykiske overtaket på motstanderen.

Morten Halvorsen
København 3.11.10
Ifm mesterligakampen, FCK-Barcelona 1-1

Spillerutvikling i norsk toppfotball

Side 74

UEFA – A lisensoppgave 2011

VEDLEGG
3.

Talentutvikling i musikk, besøk til
Barratt Due Musikkinstitutt

Spillerutvikling i norsk toppfotball

Side 75

UEFA – A lisensoppgave 2011

TALENTUTVIKLING I MUSIKK
og hvordan en liten nasjon som
Norge tok steget fra dårligst til
best i Europa!
Fra dårligst til best i Europa!
De anleggene vi har er mer en nok til å bli et kjempetalent. Det viser at vi
egentlig ikke har kommet så langt når nesten hvem som helst i den riktige
settingen kan bli en av de beste, da er ikke nivået så veldig høyt. Det har
vi tatt konsekvensen av og da har vi flyttet oss fra å være i utkanten av
Europa, og den dårligste, vi var aldri med i noen internasjonale
konkurranser for 30 år siden, og til den beste europeiske nasjonen på et
felt som fiolin hvor det kanskje finnes flere utøvere på verdensbasis en
noe annet. I Kina finnes det 30 millioner som spiller fiolin men allikevel får
vi bedre resultater i Norge enn det maskineriet som finnes i Kina….
Alf Richard Kraggerud

HVA KAN FOTBALLFAGET LÆRE
AV MUSIKKFAGET?
Besøk til Barratt Due Musikkinstitutt – OSLO - 26.11.10
Samtale med Alf Richard Kraggerud, leder unge talenter

Spillerutvikling i norsk toppfotball

Side 76

UEFA – A lisensoppgave 2011
BAKGRUNN
Som del av min Uefa-a lisens er skriftlig oppgave et element i
utdanningen. For meg var det naturlig å skrive om spillerutvikling som er
en del av mitt daglige arbeid i Start. Jeg har alltid vært opptatt av
forbedringer og vært på søk og leting etter gode ideer som kan passe inn i
vår klubbidentitet. Dette har ført meg til flere europeiske toppklubber og
deres fotballakademier.
Likevel var det en annen fagdisiplin, musikk, som for alvor utfordret og
trigget min nysgjerrighet for en tid tilbake. Jeg la merke til at unge
musikktalenter fra Barratt Dues musikkinstitutt i Oslo til stadighet gjorde
seg bemerket med å vinne priser i store europeiske konkurranser med høy
kvalitet. Jeg fant fram til hjemmesiden deres og leste om hvordan de
arbeidet med talenter. Her måtte der være overførbar kunnskap til fotball.
Jeg tok kontakt med musikkinstituttet pr e-post. Barratt Due har en
fagperson og stilling som leder av unge talenter, Alf Richard Kraggerud. Vi
møttes i Oslo 26.11.10 der Kraggerud fortalte meg om hvordan de
arbeidet med unge talenter innen musikk.
Dette dokumentet er deler av samtalen fra vårt møte og noe er hentet fra
en rapport som heter: Tid for talent, talentutvikling i musikk. I lys av
dette ser jeg litt på likhetstrekk og særtrekk mellom fotball og
musikkfaget. Det som virkelig imponerte meg var hvordan mesterlæring
er faglig tuftet i ekspertiseteori og hvordan de har omsatt dette i praksis i
musikkopplæringen. Etter dette møtet og noe innsikt i deres teorier har
begrepet mesterlæring fått en helt ny dimensjon for meg, elementer som
fullt ut er overførbart til spillerutvikling i fotball. Det krever lite ressurser,
men det er først og fremst måten å tenke utvikling på som fasinerer.
Jeg har derfor dristet meg til å foreslå noen områder hvor fotball kan
hente inspirasjon og tiltak om mesterlæring fra musikkundervisning, en
undervisning som fører fram til topp internasjonalt nivå for unge utøvere!

Morten Halvorsen
Sør Arena 5.12.10

Spillerutvikling i norsk toppfotball

Side 77

UEFA – A lisensoppgave 2011
TALENTUTVIKLING I MUSIKK – HVA KAN FOTBALLEN LÆRE?
Om talentbegrepet (fra rapporten: Tid for talent, talentutvikling i
musikk 2008)
Det finnes noen barn og unge som har bedre forutsetninger enn
andre for musikkutøvelse.
Disse har særlige undervisningsbehov.
Det er vesentlig å begynne tidlig med målrettet og systematisk
arbeid, hvis man skal utvikle seg som utøver til høyt kunstnerisk
nivå.
Talent i musikk kan defineres som: "En elev med spesielle forutsetninger
og motivasjon for å arbeide med musikk".
Målsettingen med talentutvikling har som ambisjon å dyrke fram både
hele musikerpersonligheter og hele mennesker.
For å bli musikalsk ekspert formulerer Harald Jørgensen (professor i
pedagogikk ved Norges musikkhøgskole) fem krav som må til:
1. Å bli ekspert krever målrettet øving. Det innbefatter optimale
forhold av ressurser, motivasjon og innsats.
2. Tre tidsdimensjoner påvirker utvikling av prestasjon,
Tiden som brukes til øving her og nå
Hvor gammel man er når man starter aktiviteten (forskning
viser at de som er blitt eksperter har startet tidlig med å spille
og få veiledning og undervisning).
At man samler seg mange øvetimer opp gjennom årene (en
nokså entydig konklusjon gis; jo mer øvetid du akkumulerer,
jo høyere er det naturlig at prestasjonsnivået ditt blir).
3. Å bli ekspert krever vanligvis utvikling gjennom flere faser. I den
grad barn og unge beveger seg gjennom slike faser, krever det
omtanke fra foreldre og lærere å hjelpe dem over i nye faser.
Eksempel på faser/progresjon i fotball (kollektivt):
Tilvenningsfasen
Utfordringsfasen
Etableringsfasen
Støttespilleren
Eksempel: William Kvist i FC København (individuelt):
Den selvtrenende spiller
Den topp- presterende spiller
Den ledende spiller
Den frie spiller
4. Å bli ekspert krever undervisning og veiledning. Det viser seg
gjennom undersøkelser at alle eksperter har hatt flere lærere, disse
lærerne har vist ulike kvaliteter, tilpasset elevenes alder og
utviklingstrinn.
Spillerutvikling i norsk toppfotball

Side 78

UEFA – A lisensoppgave 2011
5. Å bli ekspert krever familieengasjement. Foreldre til de flinkeste
elevene engasjerer seg ift undervisningen og til øvingen og kommer
med innspill og kommentarer ift barnas framgang og spill.
FRA SAMTALEN MED ALF RICHARD KRAGGERUD, LEDER UNGE
TALENTER
Om motivasjon og hospitering:
Vi har elever her som har drivkraften og den indre motivasjon.
Hit kommer de på audition og ca 10% kommer inn. Alle har en lyst til å
lykkes og en angst for å mislykkes.
Vi støtter oss til Maslow og Vygotski når det gjelder utvikling. Vygotski har
noe han kaller den proksymale utviklingsone, dvs når en erfaren og en
uerfaren møtes så kan den mindre erfaren låne musikaliteten til den
erfarne og derfor spille på et høyere nivå en det han kan selv. Det betyr at
en hver ubalanse i et forhold prøves å jevnes ut og da er vi ved noe av
kjernen på B D. Den alderssegmenteringen man har de fleste andre steder
finnes det ikke mye av her. Det er helt naturlig at man får være med i
settinger med folk som er langt bedre enn seg selv.
Ekspertiseteorier, hvorfor blir noen eksperter og fremragende innenfor
sine felt og hvilke komponenter er det som skal til. Det finner du på
nettet: Søk Harald Jørgensen, professor Norges musikkhøgskole.
Forskning og teori.
Feltet sier noe om kvalitet og mengde, miljøer, familiens engasjement, og
hvilke komponenter som trengs.
Den første introen med et nytt barn, det aller første møte i 5, 6 års alder
sier jeg det er spennende å bli kjent med en nye en, hva er det du gjør
hver dag, de spiser, pusser tenner og når de begynner å spille så gjør de
også det hver dag. Da er du en av de heldige.
Et barn som begynner å spille hver dag som en helt naturlig ting de får
selvfølgelig et helt annet nivå enn de som øver en dag eller 2 i uka. Da vil
alle helt fra starten av se på dem som et talent fordi de som følge av det
har kommet langt og det virker selvforsterkende og da kommer konserter
og så er de i gang. Det er ikke uvanlig at de holder på med instrument
som med lego, det er noe de bare gjør. Det er vanlig i miljøet her at de
øver en økt før de begynner på skolen og så et par timer etterpå.
Bjørgen/Nortug trener ca tre timer hver dag, i musikk er dette en vanlig
øvedag for en 11-12 åring. Når de er 16-20 år øves det 6-8 timer hver
dag, her finnes ingen snarveier!
Øvemengden er langt større enn i idrett. De som går her har alle fått til
ordninger med skolene, de er faglige sterke. Ikke uvanlig at de er best på
skolen og likevel øver de musikk 4-5 timer hver dag. Vi er opptatt av
tilbakemelding, jo større talent de er jo mindre gir vi ros på resultat og jo
mer gir vi på grunn av innsatsen. For gir vi ros uten at det ligger en
skikkelig innsats bak så ligger det ingen stimuli til en ny innsats. Vi tar
alltid utgangspunkt ift hvilket potensial de har.
Spillerutvikling i norsk toppfotball

Side 79

UEFA – A lisensoppgave 2011
Eksempel: landets største talent for øyeblikket, 16 år, fiolinist: Turnerer
verden over, ble nr 2 i en stor europeisk konkurranse hvor alle de
europeiske land sender sin beste. Hvordan var hennes bakgrunn? Jeg traff
henne første gang da hun nettopp var fylt 7 år. Hun var ikke flink til å
spille, men hun hadde en motivasjon som var spennende; Når hun hadde
spilt en time tenkte jeg hvordan ”booster” man egenmotivasjonen.. nå
halve timen var gått sa jeg: Nå er vi faktisk gjennom det jeg hadde tenkt
for denne timen, men heldigvis har jeg planlagt neste time også, skal vi ta
den med en gang? Når et barn får den får de en følelse av at jeg har gjort
noe fortere, det gir selvforsterking så får vi 2 timer igjen for en time. Så
sier jeg noen ganger til dem: Hver gang du øver før leggetid, så har
foreldrene en tendens til å glemme klokka…
Øving, noe naturlig og selvfølgelig.
Vi snakker aldri om at du skal øve så, så mye hver dag, for det har vi
funnet ut er begrensende. Da vet de ikke hvor mye de har øvd, de bare
holder på med det helt naturlig. Innen musikken er det individuell
coaching, det betyr at man i læreprosessen ikke er bare fra lærer til elev.
De må bli sin egen lærer og det må man begynne med tidlig ellers så blir
de avhengig av en ytre vilje som må fortelle dem hva de skal gjøre hele
tiden. De som lykkes har lysten som drivkraft, de blir igjen etterpå og
terper på detaljer og det ønsker vi å framelske.
I dette huset er det musikkbarnehage fra 6mnd til masterstudenter og
lærekreftene våre er på den internasjonale arena. Alder er ikke et
kriterium, derfor vil en begavet 10 åring herfra ha spilt med de ledende
musikerne i slike sammenhenger. Nøkkelen ligger mye her. Adgang til de
riktige sirklene betyr utrolig mye for utviklingen; En flink gutt kom inn i
orkester da han var 10-11 år og han hadde en lillesøster på 7 som også
ønsket å begynne. Da sa jeg det er nok alt for tidlig. Så spurte hun, men
kan jeg får høre på? Hun var på alle øvelser og var til stede i miljøet. Litt
seinere på høsten kom hun og fortalte meg at nå kunne hun det stykke vi
skulle framføre. Jeg har lånt notene til min bror, kan jeg får være med?
Det viste seg at hun kunne stykket bedre som 7 åring enn de andre som
hadde øvd hele høsten. All instruksjon hadde hun tatt inn og bearbeidet,
et par år seinere ble hun konsertmester. Derfor ønsker vi at våre elever
alltid skal får være tilstede der det finnes det beste. Så er det annen
mekanisme som fungerer: Når en av de eldre sier til en yngre, så fint du
spilte på konserten, jeg husker da jeg spilte det stykket, jeg var nok et
par år eldre enn deg, og det er helten som sier dette, -da ser de at det er
en ubrutt linje og de skjønner at dette kan fungere for dem også.

Spillerutvikling i norsk toppfotball

Side 80

UEFA – A lisensoppgave 2011
Fra dårligst til best i Europa.
Dette understøttes av ekspertiseteorien, de anleggene vi har er mer en
nok til å bli et kjempetalent. Det viser at vi egentlig ikke har kommet så
langt når nesten hvem som helst i den riktige settingen kan bli en av de
beste, da er ikke nivået så veldig høyt. Det har vi tatt konsekvensen av og
da har vi flyttet oss fra å være i utkanten av Europa, og den dårligste, vi
var aldri med i noen internasjonale konkurranser for 30 år siden, og til
den beste europeiske nasjonen på et felt som fiolin hvor det kanskje
finnes flere utøvere på verdensbasis en noe annet. I Kina finnes det 30
millioner som spiller fiolin men allikevel får vi bedre resultater i Norge enn
det maskineriet som finnes i Kina.
Olympiatoppen sier jo at bredde skaper ingen topp, samme er det
med norske kulturskoler med 120.000 medlemmer, ikke en av dem kan
spille! Noen kan bli gode men ikke spesielt, alle tog har gått fra dem. Det
er fritidstilbud som bare er noe de er med på. Her, derimot ligger miljøet
og faktorene til stede slik at hver enkelt kan vokse i sitt tempo, og det er
veldig forskjellig utviklingstakt og det har de lov til å ha her. Det er ikke
slik at hvis ikke du har kommet til det stykke når du er 12 år så er det
ikke håp for deg. Hver enkelt vokser ut fra seg selv, slik som alle som
kommer fra Barcelona og Ajax kommer ut i verden med en solid selvtillit.
Vi har de beste lærerne her, vi har et miljø som de kan vokse i, vi har mer
tid til hver enkelt. Vi har ingen filosofi som sier at de som går her skal bli
profesjonelle musikere for det er et ytre press som noen foreldre ønsker,
men vi sier tvert i mot at du ikke skal bli musiker med mindre du må! Det
er akkurat den mekanismen som gjør at de har lyst og at de vil. Vi sier til
dem at spillingen er jo ikke noe du gjør pga andre, det er egenverdien
som er det viktigste.
95% av de som går her velger veien videre, de andre 5% går til andre
solide yrker, leger, advokater osv. En av våre beste elever ble beste
norske deltaker i matte olympiaden for noen år siden.
Når det gjelder teknikk får vi ofte høre at norske spillere ikke er i
nærheten av brasilianere og afrikanere i fotball. Det fikk vi også høre av
andre i Europa på klassisk, vi var ikke gode nok teknisk, men så utfordret
vi det. Vi øver teknikk i musikkens tjeneste slik har det vært langt tilbake i
historien. Fiolin, den har en tradisjon i undervisning som går tilbake til
1600 tallet. Det har vært skrevet lærebøker i mange hundre år, så vi står
i en lang historisk tradisjon, men vi har vært heldige i Norge for vi har
ikke vært med i tradisjonen og har kunnet se det hele utenfra og tatt fra
de ulike tradisjonene og er dermed ydmyke og setter ting sammen fra
forskning og det beste i verden.
De yngste har de beste lærerne fra dag 1.
I fotballen er det foreldre som trener de små, men her har de yngste de
beste lærerne fra dag 1. Det har mye å si på sikt. På fiolin må man være
uhyre presis. De beste her har en teknikk som er bedre enn voksne som
Spillerutvikling i norsk toppfotball

Side 81

UEFA – A lisensoppgave 2011
sitter i Oslofilharmonien. Derfor har vi startet et prosjekt hvor de beste
hos oss spiller med de beste der. Overfører du det til fotballen så vil det si
at en 12 åring hadde sluppet til for RBK på Lerkendal i mesterligaen. Det
er jo uhørt, fysikk og slikt, og det er og ikke sammenlignbart på den
måten, men teknikken til en 10-12 åring i fotballen skulle vel tilsi at de
hadde en ballkontroll som mange voksne spillere?
Spørsmålet er hvordan får vi de til å øve og ha det gøy i flere timer hver
dag?
Vi tar utgangspunkt i hele kunstverket og så øver vi og tar vi elementene
og setter dem sammen til helhet. Får du basiselementene noen prosent
bedre hver gang du øver så får det en innvirkning på alt du gjør.
Hvordan få de beste på laget til å strekke seg lengre? Hospitering..
Den beste 12 åringen burde bli sparret hvor den var dårligst…
Vi sender våre beste 16 åringer til filharmonien, de er ydmyke, har gode
holdninger, de kommer utrolig godt forberedt. Det betyr at de erfarne
musikerne de sparrer med virkelig må skjerpe seg 100%. Da løftes
læringsnivået for begge 2 maksimalt.
Wigmore hall i London, musikkens svar på Wembley.
Vi har musikere som har spilt i de beste konsertlokalene i verden og
sammen med de beste orkesterne. Det gjør de etter hvert helt naturlig, de
føler seg hjemme der og opplever at de hører til i et verdensomspennende
nett av musikere. De har truffet de beste musikerne og det vil tilsvare at
de innen fotballen hadde vær på nært hold av spillere som Ronaldo og
Messi.
Dette ville ikke skje i fotball.
Når vi har kammermusikere av de aller beste samlet får våre elever se
hvordan de forbereder seg til konsert.
Hvis de som skal formes opplever den ypperste kvaliteten er det gjort
spennende forskning; det du hører som liten, den kvaliteten du opplever
da, det tar du med deg og gjør til ditt når du selv spiller seinere.
Hva med å trene med en liten gruppe yngre spillere ved siden av A-laget,
slik at de kunne oppleve seg selv i miljøet rundt de beste i klubben.
Skal du bli best må du være blant de beste.
Jeg tror kanskje en av de største forskjellene mellom fotball og musikk er
den tette 1:1 oppfølgingen som vi har i musikken i større grad. Kanskje
kan en 1:1 oppfølging være en nyhet innefor lagidrett.
Forandring er vanskelig og negativt ladet. Ytre press gjør at man ofte
bygger opp alternative strategier på utsiden av en selv. Det har ikke vi
lyst til, vi bestreber oss på å ta utgangspunkt i den enkelte og bygge
derfra.
Vi får ofte stempel av å være elitistiske, da inviterer vi dem inn for å se og
oppleve hva vi gjør. Vi har høyt fokus på å arbeide ut fra barnets
premisser, vi gir næring til det naturlige og iboende i barn.
Spillerutvikling i norsk toppfotball

Side 82

UEFA – A lisensoppgave 2011

Holdninger og prestasjonsmiljø
Vi har symfoniorkester her med stor spredning i alder, det kan være pyton
for de eldre, men er det ikke her, mest av alt fordi de yngre kommer
utrolig godt forberedt til øving, og de opplever seg som utrolig priviligerte,
de heldige utvalgte. Det fører til at alle skjerper seg om å gjøre sitt
ytterste og vi får et bra prestasjonsmiljø der ingen tøyser. Det er mange
som er meget profesjonelle og skjønner at hvis de sover til klokka 12 hver
dag da blir kvaliteten deretter og de andre får et forsprang. For å holde
dem på tå heve hele tiden er det viktig at de får noen å strekke seg etter
hele tiden, for eksempel eldre og mer erfarne musikere både fra inn og
utland.
Veldig mange søskenrelasjoner finnes her, og nesten uten unntak er det
de yngste som blir best. Det viser også ekspertiseteorien og Vygotski som
sier det er naturlig å utlikne forskjell i forhold.
Der det ikke finnes søsken passer vi på å finne en litt eldre og mer erfaren
utøver å spille sammen med.
Selvstendighet
Vi legger vekt på at elevene skal bli sin egen lærer og oppleve at de får
framgang uten hjelp fra lærerne, jf egentrening. Å være 12 år og stå på
scenen med orkester og direkte sending på TV eller radio krever en sterk
psyke og mentalitet. Mange av våre elever får utfordringer som mange
voksne ikke ville greid. Vi må få det til å bli helt naturlig og få en følelse
av jo vanskeligere og mer utfordrende jo bedre og gøyere.
Vi ser jo hvordan engelske fotballspillere bukker under for press i
straffesparksituasjoner. Vi må få fram at dette er naturlig og gi dem en
følelse av å være i sitt ess og elske slike situasjoner. Det vi gjør her er å
bygge opp gradvis og gjøre dem kjent for den situasjonen og de rammene
de skal utfolde seg i på sikt at dette blir noe kjent og naturlig for dem.
Dette er trenbart. Hvis du blir vant med det før du blir bevisst så går det
helt greit. Da tenker du dette er nivået mitt og en selvfølge at jeg gjør det
nettopp slik. Da kan du gjøre det gang på gang.
JF toppfotballsenteret: Hva er du god på? (kompetanse) Hvor godt kan du
det? (nivå) Hvor ofte kan du gjenta det?(gjentakelse).
Forskjellene som gjør en forskjell.
Da jeg begynte å reise rundt i Europa på konkurranser og hadde med
unge talenter fra Norge, møtte jeg mange andre musikere. De fortalte at
hvis de gjorde en god jobb så ville de bli lagt merke til og tatt hånd om av
de beste lærerne. Ingen av de kjente lærerne hadde lagt merke til dem
før de hadde vist noe og da har man mange ganger kastet bort 4-5 år
med dyrbar tid. Jeg var den eneste som underviste de aller yngste av våre
på et toppnivå og det ble lagt merke til. Det ser man på de beste unge i
verden i dag, de har hatt en fremragende lærer fra dag 1. De har også en
tilgang til den ypperste kvaliteten slik at de har sett og hørt det som er
aller best, og de blir aldri holdt tilbake.
Spillerutvikling i norsk toppfotball

Side 83

UEFA – A lisensoppgave 2011
Hva er det spesifikke Barratt Due praktiserer i sin opplæring av
sine musikalske talenter? (mitt inntrykk etter møtet)
Rekruttering og utvelgelse, 10% (1 av 10) av elevene kommer inn
hos BD
Elevene møter de beste lærerne og den beste kompetanse fra dag 1
(De sløser ikke med verdifull tid)
De har tett oppfølging fra dag 1. Minimum en time coaching pr. uke.
De beste spiller sammen med de beste på sitt nivå (elev-elev), alder
er underordnet
De øver sammen med læremestre (erfaren-uerfaren), nasjonalt og
internasjonalt
Øving er noe naturlig og dagligdags på linje med spising og søvn. De
øver hver dag fra 5-6 årsalder, i skolealder 1 time hver dag før
skolestart til sammen ca 3-4 timer hver dag og fra 16-18 år 5-8
timer daglig.
De eksponeres gradvis for publikum, konserter, radio og TV som noe
vanlig og naturlig for en musiker. Slik trenes press (og
stresselementer?) og styrker mentalitet og psyke
De spiller på nasjonale og internasjonale arenaer i konkurranser og
på konserter. De blir tidlig vant med å være en del av et
verdensomspennende miljø og nettverk av toppmusikere. ( i fotball
kan det sammenliknes med at de før A-lagsfotball har spilt på
Wembly og møtt spillere som Messi og Ronaldo)
De blir aldri holdt tilbake

Sammenlignbare trender og trekk i spillerutvikling i europeiske
toppklubber:
De er nøye med utvelgelse, identifisering og rekruttering er viktig.
Det mentale og personlige blir en stor utfordring. Det gjelder å
utvikle de riktige typene (de med sterk vinnervilje)
Spillerne møter trenere med høy og riktig kompetanse fra dag 1
De har et klart utviklingsprogram/utviklingstrapp som de følger
systematisk
De har trenerteam med ulike typer spesialfelt, fysisk trener, tidligere
toppspillere med trenerutdanning, personer fra universitet og
forskningsmiljø osv.
Det blåser et mer individrettet fokus i fotball som lagspill.
Individualisering og veiledning/oppfølging 1:1 prioriteres. Det
samles mye data om hver enkelt spiller
De har mer internasjonal matching fra tidlig alder

Spillerutvikling i norsk toppfotball

Side 84

UEFA – A lisensoppgave 2011
Har vi konkurransefortrinn, kan Norge bli best på noe?
(Toppfotballsenteret, artikkel i fotballtreneren nr 4, 2010)
Vi er gode til å se hele menneske i utviklingsprosessen (jf
olympiatoppen). Det å ta utgangspunkt og utvikle den indre drive,
lysten, gleden og de iboende krefter til spilleren gjennom god
oppfølging og veiledning.
Individualisering, coaching (veildning) og oppfølging 1:1 er et
område vi skulle ha gode forutsetninger for å benytte oss mer av og
bli gode på.
Kampanalyse og bruk av digitale verktøy i veiledning av spillere
Kan vi i Start gjøre noe spesielt i talentutviklingsarbeidet?
Start har alltid vært kjent for å utvikle lokale spillere med gode
fotballferdigheter, det er et varemerke og noe av klubbens identitet.
Spillerutviklingsarbeid må ta utgangspunktet sitt i denne klubbidentiteten,
det som kjennetegner en Start spiller. Det er dette som har bidratt til at
klubben i 2010 A-stallen har 52% av spillerne som har spilt i klubben i
junioralder. 11 lokalutviklede spillere er tatt opp i A-stallen siden 2005 og
4-5 av dem har spilt mer eller mindre fast på laget dette året.
For å få fram spillere i en situasjon med knappe ressurser gjelder det å
tenke alternativt, smart og kanskje gjøre noe som ikke alle andre gjør.
Kan vi lære noe av hvordan musikken har brukt mesterlæring i sin
talentutvikling?
Kan vi i Start benytte A-lagsspillerene i mesterlæring?
Tenk om (koster litt):
Vi kunne etablere fadderordninger (kollegapar) mellom Alagsspillere og 4-5 av de beste 13-15 åringene i klubben?
De kunne trene sammen 1 time hver 14 dag (ev 1 gang pr.mnd)?
De 4-5 kunne delta på 1 hjemmekamp (og kanskje en bortekamp?) i
løpet av sesongen og følge fadderen og se hvordan han og A-laget
forbereder seg til kamp på toppnivå?
De unge i utviklingsgruppe kunne trene parallelt med A-laget ei økt i
uka? (kl.14.00-16.00) og kanskje noen av dem av og til, når det
passet, kunne få anledning til å delta på oppvarming, innledning av
ei økt eller i en øvelse eller 2 med A-laget?
De yngste i A-stallen kunne trene 1-2 økter i uka med 2.laget
(ekstra trening, "standardsettere" og kulturbærere)
Tenk om (og/eller som koster litt mer):
Vi kunne delta i en internasjonal turnering av høy kvalitet 1 gang i
året med smågutte/gutte/juniorlaget?
4-5 av våre beste 13-16 åringer kunne hospitere i en utenlandsk
klubb?

Spillerutvikling i norsk toppfotball

Side 85

UEFA – A lisensoppgave 2011
Hva kjennetegner et vellykket talentutviklingsarbeid?
(Fra rapporten Tid for Talent, talentutvikling i musikk)
Undervisning av spesielt talentfulle barn og unge krever både spesielle
kvalifikasjoner hos lærere, og holdninger og støtte fra både skoleledelse
og foreldre. Vi har drøftet kjennetegn ved et vellykket
talentutviklingsarbeid med utgangspunkt i mange års erfaring ved Baratt
Due musikkinstitutt. Oppsummert framheves følgende momenter:
Ledelsen
Har en visjon som legger til rette for elevens optimale utvikling
Har høy kunstnerisk og pedagogisk kompetanse
Aksepterer forskjellig utviklingstakt
Vektlegger samarbeid mellom hjem, skole, lærer og elev
Legger til grunn at verken institusjonen eller læreren eier eleven og
at det er det totale tilbudet og hvilke erfaring eleven får ta del i som
gir den beste progresjon og utvikling
Læreren/Treneren
Har høy kompetanse, kunstnerisk, metodisk og pedagogisk
Utviser samarbeidsevne og vilje
Er initiativrik
Ser og er opptatt av hele menneske
Har god kontakt med familien og har oversikt over elevens totale
situasjon bla. skole og andre interesser
Har naturlig autoritet, evne til å motivere og til å fremme en
bevisstgjøring om den enkelte elevs ambisjoner
Sørger for at eleven mottar nok impulser
Ser betydningen av helheten institusjonen kan tilby gjennom
kolleger, orkestre, konserter, teoriundervisning m.m.
Eier ikke eleven
Ser på de foresatte som ressurspersoner, men fungerer også som
musikalsk rådgiver
Elevene/Spillerne
Har sterk motivasjon for utvikling (den indre driven)
Har evne til å øve mye
Motiveres av hverandre og finner alltid noen å strekke seg etter
(hospitering).
Gjør instrumentet og spillingen til sitt eget, blir gradvis sin egen
lærer og ansvarlig for egen utvikling (arkitekt i eget liv)
Hjelper medelever med deres utvikling ved å gi positive og
konstruktive bidrag i ulike sammenhenger og mottar tilsvarende
tilbake i miljøet

Spillerutvikling i norsk toppfotball

Side 86

UEFA – A lisensoppgave 2011
Læringsmiljøet
Gir mulighet til å bli en aktiv del av kulturen som finnes ved
institusjonen
Gir mulighet til gradvis utvikling
Gjør enere fra tidligere miljøer til en av mange på et høyt nivå!!
Gir mulighet for å arbeide uten for stort forventningspress
Gir viktige ferdigheter og holdninger gjennom orkestre, samspill og
øvrig kontakt med andre elever
Gir glede ved felles mestringsfølelse, som i tillegg gir individuell
positiv utvikling og gode ringvirkninger som sosial tilhørighet og
teamfølelse.
Gir konsertmuligheter og utfordringer i et trygt miljø.
Andre momenter
Det musikalske og utøvende settes i sentrum fra tidlig alder og det
skapes en tidlig bevisstgjøring rundt øveprosessen
Det søkes etablert et solid teknisk-instrumentalt fundament, basert
på individuelle forutsetninger og anlegg
Samspill praktiseres gjennomgående som pedagogisk virkemiddel
"Learning by doing" praktiseres
Det gis undervisning i praktisk musikkteori, som bidrar til å utvikle
hele musikere
Foresatte oppmuntres til å bygge ut tilbudet til eleven i nært
samspill med lærer

Spillerutvikling i norsk toppfotball

Side 87

UEFA – A lisensoppgave 2011

VEDLEGG
4.

Spillerutviklingsprogram IK Start

Spillerutvikling i norsk toppfotball

Side 88

