               Trener III-oppgave 2006/2007

                         Dag Riisnæs




 Sidebacken høyt i banen – det nye angrepsvåpenet.
Hva kreves i så måte av backen og av resten av laget?
Med utgangspunkt i en kampanalyse av topp internasjonal klubbfotball



                        Oslo, 6. februar 2007
FORORD

Jeg begynte arbeidet med oppgaven tidlig høst 2006. Jeg valgte i starten å lese mye
fotballitteratur for å få økt kunnskap og for å få impulser fra andre. I tillegg startet jeg
arbeidet med å bearbeide data og med å utforme problemstillinger.
Problemstillingene mine endret seg noe etter hvert som tida gikk, men temaet har
hele tida vært det samme. Jeg har mye erfaring fra oppgaveskriving og vet at ting
ofte endrer seg underveis i takt med økt kunnskap, og kanskje spesielt i takt med hva
slags datamateriale en sitter inne med.

Jeg føler jeg har lært mye. Arbeidet har vært spennende for en som er, og alltid har
vært, genuint opptatt av fotball som fag. Jeg har hatt fruktbare diskusjoner med
veileder Larsen og fått mange innspill, fra både han og andre. Jeg mener selv jeg
generelt er åpen for å lære av andre og lytte til andre. Det mener jeg er avgjørende
for egen utvikling. Og målet må jo alltid være å bli litt klokere. Etter et langt fotballiv
som spiller, trenererfaring fra 2.divisjon og så fem år i NFF, er jeg rimelig sikker på at
jeg kan en god del fotball. Som spiller ble jeg gjerne sett på som en ”trenertype” som
ofte reflekterte en del mer over spillet enn de fleste andre. Samtidig er jeg klar over at
jeg definitivt aldri blir ”utlært”. En konstruktiv fotballdiskusjon er derfor alltid
kjærkommen, og slike har det blitt mange av i det siste.

Jeg har forsøkt å ikke være forutinntatt og subjektiv underveis, noe jeg kommer
nærmere inn på i metodekapitlet. Dette er ikke alltid like enkelt når en brenner for et
tema og håper å finne data som underbygger eget ståsted.

Det har vært en utfordring å ferdigstille oppgaven i tide, da ryggproblemer satte meg
en del tilbake etter nyttår. Min entusiasme og interesse for temaet bidro til at jeg
likevel holdt tempoet oppe.

Det har vært en givende prosess!

Ønsker spesielt å takke Øyvind Larsen og Andreas Morisbak for at de har bidratt til
min egenutvikling i trenerfaget de senere årene. Øyvind Larsen har også vært en
viktig støttespiller i arbeidet med oppgaven.




Oslo, februar 2007
Dag Riisnæs




                                                                                           2
INNHOLDSFORTEGNELSE
1         BAKGRUNN FOR OPPGAVEN ............................................................................... 4
2         PROBLEMSTILLINGER........................................................................................... 7
  2.1     Tema............................................................................................................................ 7
  2.2     Problemstilling ............................................................................................................ 7
  2.3     Underproblemstillinger ............................................................................................... 7
  2.4     Hvorfor disse problemstillingene? .............................................................................. 7
3         METODE .................................................................................................................... 9
  3.1     Litteraturstudie ............................................................................................................ 9
  3.2     Kampanalyse ............................................................................................................... 9
     3.2.1      Om kampanalyse generelt .................................................................................. 9
     3.2.2      Metodebruken i oppgaven.................................................................................. 9
     3.2.3      Kvantitativ analyse........................................................................................... 10
     3.2.4      Kvalitativ analyse............................................................................................. 11
     3.2.5      Feilkilder .......................................................................................................... 11
4         TEORI ....................................................................................................................... 14
  4.1     Utviklingen av fotballforståelse i Norge ................................................................... 14
  4.2     Fotballferdighet ......................................................................................................... 20
     4.2.1      Den individuelle dimensjonen.......................................................................... 20
     4.2.2      Den relasjonelle dimensjonen .......................................................................... 22
     4.2.3      Den strukturelle dimensjonen........................................................................... 22
     4.2.4      Kampdimensjonen............................................................................................ 23
     4.2.5      Oppsummering av de fire dimensjonene og deres betydning .......................... 23
  4.3     Trender i angrepsspillet i dagens toppfotball – kombinert med forfatterens syn på
          fotball ........................................................................................................................ 24
5         RESULTATER/DISKUSJON .................................................................................. 27
  5.1     Hvordan spilte lagene? .............................................................................................. 27
  5.2     Scoringer UEFA Champions League 2005/2006...................................................... 28
  5.3     Kvantitativ analyse av scoringene i UEFA Champions League 2005/2006 ............. 28
  5.4     Kvalitativ analyse av fem utvalgte scoringer, med utgangspunkt i de fire
          dimensjonene som påvirker fotballferdigheten ......................................................... 29
  5.5     Kvantitativ og kvalitativ kampanalyse...................................................................... 40
     5.5.1      Milan – Barcelona, kamp 1 .............................................................................. 41
     5.5.2      Barcelona – Milan, kamp 2 .............................................................................. 42
     5.5.3      Oppsummering av kampanalysen i de to semifinaleoppgjørene...................... 43
  5.6     Oppsummering av analysen - konklusjon ................................................................. 44
  5.7     Hvordan forbedre lagets evne til å involvere back høyt i banen på treningsfeltet? .. 46
REFERANSELISTE ................................................................................................................ 49
SAMMENDRAG ..................................................................................................................... 50
VEDLEGG ............................................................................................................................... 53




                                                                                                                                           3
1 BAKGRUNN FOR OPPGAVEN
I dagens toppfotball kan ikke lagene lenger tillate seg at noen ”står back”. Den
”moderne backrollen” er et tema jeg har vært opptatt av i lengre tid. Jeg har lenge
ment at lag som er dyktige til å frigjøre en back høyt i banen, spesielt mot etablert
forsvar eller mot delvis etablert forsvar (mot lag delvis i balanse), har større sjanse for
å skape gjennombrudd – og derigjennom målsjanser og scoringer. Dette fordi
dagens toppfotball preges av at mange lag er godt organisert i forsvar og det er
vanskelig å bryte ned motstander uten også å angripe med spillere fra det bakre
leddet.

Evnen til å skape og utnytte rom på kant, gjerne etter hurtig vending av spillet, kan
være det lille ekstra som skal til for å oppnå gjennombrudd. Dette fordi mange lag
velger et forsvarsspill hvor de konsentrerer laget sitt i området der ballen er og der
trusselen ser ut til å være.

Likevel slår det meg ofte hvor lite bevisste eller lite dyktige mange lag på høyt nivå er
når det gjelder å frigjøre og involvere backen høyt i banen – og gjerne på
motstanders banehalvdel. Jeg er i denne sammenheng mest opptatt av situasjoner
hvor motstanders fremste pressledd er borte. Dette kan være etter en vellykket
frispilling – eller etter ballerobring pluss/minus midtbanen.

Min påstand er at mange lag trener mye på frispilling i det bakre leddet, men for lite
på det som skjer når ballen er høyere i banen og motstanders øverste pressledd er
borte.

Jeg ønsket altså å skrive en oppgave der jeg belyser betydningen av å involvere
backene høyt i banen i angrep mot etablert forsvar eller delvis etablert forsvar.
Målsettingen min var å vise hvor effektivt det er å involvere backen høyt i banen. I
tillegg vise hva som kreves av backen og av resten av laget for å få det til.

For å belyse dette er det for meg viktig å se fotball i et helhetlig perspektiv. Det å se
på individuell fotballferdighet hos sideback alene synes jeg ikke er spesielt
interessant. I fotball henger ting sammen. Når fotball skal vurderes og analyseres er
mitt ståsted at vi må benytte et flerdimensjonalt perspektiv, med utgangspunkt i:

   -   individuell dimensjon
   -   relasjonell dimensjon
   -   strukturell dimensjon
   -   kampdimensjonen

Dette fordi alle disse fire dimensjonene påvirker fotballferdigheten. Det er mange
faktorer som betyr noe for at en spiller/et lag skal lykkes. Figuren nedenfor viser
hvordan de tre første dimensjonene har sammenheng med den fjerde.




                                                                                            4
Figur 1. Sammenhengen mellom individuell ferdighetsdimensjon, relasjonell
ferdighetsdimensjon og kollektiv spillstruktur (Fra Bergo, Johansen, Larsen,
Morisbak, 2003).



Gjennom en lang karriere i toppfotballen er jeg også overrasket over hvor stor
variasjon det er hos norske topptrenere i forhold til å se fotball med flerdimensjonale
briller. Jeg har hatt trenere som helt klart har hatt evnen til å vurdere fotball i et
helhetlig perspektiv, men jeg har også sett eksempler på det motsatte, der fotball
først og fremst vurderes ut fra den individuelle og strukturelle dimensjonen.
Oppgaven vil forhåpentligvis vise at fotball må vurderes flerdimensjonalt.

For å belyse temaet har jeg valgt kampanalyse, både kvalitativt og kvantitativt. Først
kvantitativt for å få fram tall som viser gevinsten av å benytte sideback høyt i banen,
deretter kvalitativt for å kunne gå i dybden på hva som skjer når laget lykkes med
denne måten å angripe på. Det siste ser jeg da i lys av de fire dimensjonene.


                                                                                          5
Nedenfor ser vi et eksempel på en typisk situasjon jeg er opptatt av. Motstanders
fremste pressledd er borte, og venstre back frigjøres høyt i banen gjennom vending
av spillet.




Figur 2. Eksempel på backinvolvering høyt i banen mot etablert forsvar eller
delvis etablert forsvar




                                                                                     6
2 PROBLEMSTILLINGER
2.1 Tema
Sidebacken høyt i banen – det nye angrepsvåpenet. Hva kreves i så måte av backen
og av resten av laget?

Med utgangspunkt i en kampanalyse av topp internasjonal klubbfotball.


2.2 Problemstilling
Hvilke gevinster får laget ved å involvere sidebacker i angrepsspillet høyt i banen mot
etablert forsvar eller delvis etablert forsvar?


2.3 Underproblemstillinger
   •   Hva kreves av fotballferdighet i de ulike rollene i laget for å lykkes med å
       involvere backen høyt i banen mot etablert forsvar eller delvis etablert forsvar,
       til beste for laget?
            • Hva kreves individuelt?
            • Hva kreves relasjonelt?
            • Hva kreves strukturelt?
            • På hvilken måte spiller kampdimensjonen inn?
            • Hvordan kan punktene ovenfor trenes på i hverdagen?


I metodekapitlet vil jeg forklare hvordan jeg har gått fram for å belyse
problemstillingene.


2.4 Hvorfor disse problemstillingene?
Fordi jeg mener å ha observert at:
   • Betydningen av backinvolvering høyt i banen, etter at motstanders fremste
       pressledd er borte, er nærmest fraværende i den norske fotballdebatten. Som
       vi senere skal se, kommer mange scoringer etter backinvolvering høyt i
       banen. Da må vi også forvente at det i tillegg skapes mange målsjanser etter
       samme type angrep. Likevel virker det som om mange i Norge, kanskje
       spesielt de tre-fire siste årene, har et mye større fokus på frispillingsfasen
       (selv om den også er viktig). Jeg savner fokus på hva som bør skje i laget
       etter frispillingsfasen og også hva som bør skje når laget får ballerobring
       pluss/minus midten. I Norge snakkes det mest om frispillingsfasen når det
       diskuteres hvordan det bør angripes mot etablert eller delvis etablert forsvar.

   •   Det er en tendens blant Europas beste lag til at en forsøker å skape og utnytte
       rom på sidene etter hurtig vending av spillet, for så å forsøke å doble på kant.
       Dette var et bevisst virkemiddel hos flere lag i VM i Tyskland, med tanke på å
       kunne bryte ned motstanderen og skape gjennombrudd. Sidebacken er den
       moderne fotballens breddeholder. Mange balanserer da med to stoppere og to
       midtbanespillere, med tanke på å minimalisere risikoen for overgang i mot.



                                                                                       7
       Det vi ser er at dagens gjennomorganiserte forsvarsspill gjør det vanskelig å
       spille seg gjennom sentralt. Det må derfor angripes på motstanders
       banehalvdel med spillere fra det bakre leddet. De lagene som gjør dette,
       bruker nesten utelukkende sidebacker og ikke midtstoppere (NFFs rapport fra
       fotball-VM 2006).

   •   Lag som ikke evner eller ønsker å bruke sidebackene høyt i banen i
       angrepsspillet kan da ha dårligere forutsetninger for å skape gjennombrudd,
       og kan være mer forutsigbare, enn lag som behersker dette.

   • Hvor høyt en sideback velger å posisjonere seg, avhenger av enkeltspillerens
       og medspillernes evne til å oppfatte, vurdere og bestemme seg tidlig og riktig,
       med tanke på hva som sannsynligvis inntreffer i neste fase. Med andre ord
       spillerens evne til å ta valg til beste for laget.

Punktene ovenfor kan knyttes til de fire dimensjonene som påvirker
fotballferdigheten, og vil omtales nærmere i teorikapitlet og i resultat-
/diskusjonskapitlet.




                                                                                     8
3 METODE
3.1 Litteraturstudie
- Relevant norsk og internasjonal fotballitteratur som omhandler tema, samt UEFAs
rapport fra Champions League. Se litteraturliste.


3.2 Kampanalyse
3.2.1 Om kampanalyse generelt
Engelske Charles Reep står sentralt når det gjelder utvikling av kampanalyse i fotball.
Han var på mange måter en pioner på området da han på 50- og 60-tallet fordypet
seg i engelske og internasjonale toppkamper. Reep bidro sterkt til at forskning i
større grad fikk innflytelse når det gjelder valg av måte å spille på. Han brukte
analyse blant annet til å få mer kunnskap om hva som er den mest effektive måten å
angripe på.

 I Norge kom kampanalysen for alvor på kartet gjennom Egil Olsen. Temaet er viet et
eget kapittel i boka ”Effektiv Fotball”, 1994 (Larsen, Olsen, Semb). Jeg har selv hatt
Egil Olsen som trener og vet hvordan han bruker kampanalysen som et virkemiddel i
spillervurderingen sin (spilleranalyse), men først og fremst til å foreta riktige strategi-
og taktikkvalg. Boka ”Effektiv Fotball” poengterer for øvrig at en god analyse krever
både kvantitative og kvalitative data. Tall alene er ikke nok. Målet må være å få mer
kunnskap om hvordan laget kan framstå mest mulig effektivt ut fra fotballens ide om
å score flere mål enn motstanderen. Da dreier det seg om hvordan enkeltspilleren og
laget bør framstå i angrep og forsvar.

Jeg er selv tilhenger av hyppig bruk av video/DVD som verktøy. Dette til bruk for
trenerteamet, men også med tanke på å bevisstgjøre laget/lagdelen/enkeltspilleren. I
toppfotballen blir det stadig mindre marginer og små detaljer kan være
utslagsgivende. Derfor blir analyse bare viktigere og viktigere og i dag ser vi at
norske toppklubber ansetter fagfolk som kun jobber med dette temaet.


3.2.2 Metodebruken i oppgaven
Jeg har valgt ut data fra UEFA Champions League 2005/2006. Denne turneringen er
valgt ut fordi jeg ønsket å bruke det ypperste av hva europeisk fotball har å by på. Da
var jeg overbevist om at jeg ville få bilder som kunne illustrere temaet i oppgaven på
en god måte.

Jeg benytter både kvantitativ og kvalitativ metode, fordelt på tre ulike analyser:

1. Kvantitativ metode for å kartlegge hvordan alle scoringene kom i UEFA
Champions League 2005/2006. Hensikten er å belyse hvor mange scoringer som
kommer etter backinvolvering høyt i banen, for å illustrere lagets gevinster ved å
lykkes med denne delen av spillet. Vi må gå ut fra at hvis et lag scorer flere mål på
denne typen angrep, vil laget også generelt skape målsjanser og gjennombrudd på
samme måte.




                                                                                          9
I tillegg er hensikten å finne ut hvilke lag som scoret mest mål ved backinvolvering
høyt i banen, for derigjennom lettere å kunne velge ut lag som lyktes med denne
delen av spillet, til bruk i den kvalitative analysen.

2. Kvalitativ metode gjennom å analysere fem utvalgte scoringer i et flerdimensjonalt
perspektiv. Jeg viser hva som er viktig å beherske for sideback og for resten av laget
for å lykkes med å involvere sideback høyt i banen. Analyse nummer 1 resulterte i at
jeg valgte ut AC Milan og Werder Bremen som lag jeg ville gå i dybden på. Begge lag
scoret flere mål etter backinvolvering høyt i banen mot etablert forsvar eller delvis
etablert forsvar. Felles for begge lagene er en 4-4-2-formasjon med diamant på
midten. Dette innebærer at sidebackene faktisk blir lagets breddeholdere. Utvalget er
altså ikke tilfeldig, men bevisst. Når jeg foretar en kvalitativ vurdering fant jeg det
viktig å vise hva som kjennetegner ”best practice”.

3. En kombinasjon av kvantitativ og kvalitativ metode gjennom analyse av AC Milans
to kamper i semifinalen. Jeg ønsket å se enda nærmere på AC Milan fordi de var det
laget som scoret mest mål på denne type angrep. Jeg valgte ut de to kampene mot
Barcelona for å få enda mer kunnskap om hvordan Milan angriper og om hvor
effektivt det er.

Mange ville kanskje valgt å analysere finalen i turneringen. Dette var aldri aktuelt på
grunn av Arsenals (Lehmann) tidlige utvisning i kampen mot Barcelona. Kampbildet
ble naturlig nok preget av dette. Semifinaleoppgjørene anses derfor å være mer
representative med tanke på temaet i oppgaven


3.2.3 Kvantitativ analyse
Når et visst antall scoringer kommer etter backinvolvering høyt i banen, må vi gå ut
fra at lagene i tillegg produserer sjanser som ikke omsettes i scoringer på samme
måte. Norges A-landslag scorer eksempelvis på ca 1 av 5 sjanser. I tillegg må vi
kunne forutsette at antall gjennombrudd er klart høyere enn antall målsjanser. Ingen
lag scorer på alt - og ingen kommer til målsjanser hver gang en klarer å bryte ned
motstanderen. Antall scoringer bør derfor med relativt stor grad av sikkerhet gi meg
en god pekepinn på hvor effektivt en backinvolvering høyt i banen er i europeisk
toppfotball.

Den kvantitative analysen viser hvor mange scoringer som kom etter backinvolvering
høyt i banen – og også hvor mange prosent dette utgjør av totalen. I tillegg hvor
mange prosent av scoringene mot etablert forsvar/delvis etablert forsvar som kom på
samme måte.

I tillegg har jeg i analyse 3 valgt ut ett lag som scoret en god del mål på å beherske
denne delen av spillet; AC Milan. Dette laget er studert i to hele kamper mot samme
motstander, både hjemme og borte. Jeg har da valgt å ta for meg AC Milan i
semifinaleoppgjørene mot FC Barcelona. Jeg vurderte å analysere begge lagene,
men valgte å holde meg til AC Milan. Dette fordi forholdsvis få av Barcelonas
scoringer i Champions League kom etter backinvolvering høyt i banen. Likevel mener
jeg at en av årsakene til Barcelonas scoringer mot etablert forsvar/delvis etablert
forsvar ofte kommer fordi laget posisjonerer backene sine svært høyt og strekker
med kantene. Det gjør det vanskelig for motstander. Men direkte backinvolvering


                                                                                       10
høyt i banen var sjelden å se hos Barcelona. En årsak kan være lagets utpregede 4-
3-3-formasjon.

Jeg ser på Milans målsjanser i disse to kampene og på hvordan disse oppsto. I
tillegg ser jeg på antall ganger Milan kom inn i siste tredjedel av banen med
ballkontroll, mot etablert forsvar eller delvis etablert forsvar. Så ser jeg på hvor
mange prosent av disse angrepene som kom etter backinvolvering høyt i banen.

Denne kvantitative analysen gjør meg enda tryggere på at funnene i analyse 1
(scoringsanalysen) er valide.


3.2.4 Kvalitativ analyse
Jeg har et klart inntrykk av at de lagene med diamantformasjon på midten var de som
scoret mest mål etter backinvolvering høyt i banen. AC Milan og Werder Bremen er
gode eksempler og derfor naturlige å gå i dybden på. Begge disse spilte med
diamant, altså uten rene kantspillere. Analyse 1 (kvantitativ) hjalp meg altså til å
identifisere to lag som var dyktige til å bruke sideback høyt i banen.

Når de fem scoringene analyseres, har jeg sett på hva som skjer i forhold til de fire
dimensjonene som påvirker fotballferdigheten.

Eksempler:
   - Hva gjør backen når laget vinner ballen?
   - Hva gjør førsteangriper etter ballerobring?
   - Hvilke bevegelser muliggjør at backen får ballen i gunstig posisjon?
   - Hvordan opprettholdes balansen i laget når backen på ballsida går høyt og blir
     med i angrep?
   - Hvilke muligheter får backen i denne fasen og hvilke relasjoner skapes?
   - Hvordan opptrer motstanderen, slik at rom skapes og utnyttes?

Jeg beskriver nøyaktig hva som skjedde ved disse fem scoringene, gjennom en
flerdimensjonal analyse av angrepene. Det gir meg kunnskap om hva som kreves av
et lag for å lykkes med å involvere sideback høyt i banen mot etablert forsvar eller
delvis etablert forsvar.

Den kvantitative analysen gir meg altså kunnskap om mulige gevinster et lag kan få
ved høy backinvolvering, mens den kvalitative analysen gir meg kunnskap om hva
som kreves av backen og av resten av laget.

Analysen av Milans to semifinaleoppgjør er også til dels kvalitativ. Dette fordi jeg, i
tillegg til det som står om disse to kampene i det kvantitative avsnittet, også foretok
en generell vurdering av kampene, sett i lys av de fire dimensjonene.


3.2.5 Feilkilder
1. I den kvantitative analysen er det ikke alltid lett å avgjøre om et angrep er mot
etablert forsvar eller om det er en overgang. I analysen av scoringer er det mulig at
jeg ubevisst er på jakt etter gode eksempler, og dermed kategoriserer noe subjektivt.
Jeg håper å ha gjort dette så lite som mulig. Her har jeg kalt det angrep mot etablert


                                                                                          11
forsvar hvis forsvarende lag er helt eller delvis i balanse. Det er imidlertid viktig å
være klar over at dette skillet kan være uklart. Veldig mange angrep starter ved
brudd pluss/minus midten og hvor forsvarende lag bare delvis er i balanse.

2. Jeg kan ikke utelukke at min oversikt over scoringer som kommer ved
backinvolvering høyt i banen kan være noe annerledes enn hva en annen person
ville kommet fram til. Kategoriseringen har vært vrien, det oppsto stadig tvilstilfeller.
Hvor går grensa mellom frispilling og backinvolvering høyt i banen? Min definisjon på
backinvolvering høyt i banen er hvis første pressledd er borte og sideback har
mulighet til å sette fart inn i ledig rom.

Og må backen få ballen for å kalle det en involvering - eller er det tilstrekkelig at han
er delaktig i angrepet gjennom å ta initiativ og skape rom og muligheter for andre,
uten å få ballen? Her er mitt svar ja. Barcelona har for øvrig flere slike eksempler.
Jeg har definert det som en backinvolvering høyt i banen hvis jeg mener det fikk
betydning for angrepet. Jeg har forsøkt å vurdere når backens bevegelse har vært
avgjørende for at det kommer et gjennombrudd og en nedbryting av motstanders
forsvar.

Til syvende og sist har det blitt noe skjønn, men jeg føler meg trygg på at en noe
annerledes kategorisering ikke ville gitt særlig avvikende resultater.

3. Ved bare å se på angrep som resulterer i scoringer, kan jeg ha fått et skjevt bilde
av hvilke lag som er dyktige i denne delen av spillet. Jeg kan derfor ikke konkludere
med at et lag er bedre enn et annet på området. Men jeg kan derimot slå fast hvilke
lag som scoret mål ved hjelp av blant annet backinvolvering høyt i banen i denne
utgaven av Champions League. Mitt mål var da heller ikke å rangere lagene, men å
illustrere og diskutere temaet best mulig, uavhengig av lag.

4. Jeg kan ikke uttale meg generelt om hvordan Milan og Werder Bremen opptrer i
angrep mot etablert forsvar eller delvis etablert forsvar. Jeg kan derimot si noe om
hvordan de angrep i de kampene og ved de scoringene jeg har analysert. Jeg kan
imidlertid anta at kampene/scoringene er representative for hvordan de pleier å
opptre kollektivt og individuelt, spesielt etter å ha sett lagene gjentatte ganger i
viktige oppgjør på TV.

5. TV-bilder gir ikke alltid et fullgodt bilde av en situasjon. I noen tilfeller har det vært
vanskelig å vurdere den relasjonelle dimensjonen og den strukturelle dimensjonen
fordi bildene i stor grad viser det som skjer rundt ballfører. Avstander, bevegelse
foran ballfører etc. kan da være vrient å vurdere. I tillegg er kampdimensjonen
enkelte ganger vanskelig å uttale seg presist om. For å si noe 100 prosent sikkert om
de muligheter og begrensninger motstanderen gir laget, er en avhengig av å se store
deler av banen.

6. Jeg har ikke eksakt oversikt over hvor mange lag som spiller med
diamantformasjon. Hvis vi rent hypotetisk forestiller oss at 90 prosent av lagene
brukte diamant, vil trolig tallet på backinvolveringer høyt i banen være langt høyere
enn hos lag som ikke benytter diamant. Dette fordi sidebackene ofte blir
breddeholdere i angrep hos ”diamantlag”. Hensikten med oppgaven har ikke vært å
belyse ”diamantlag” spesielt, heller ikke å måle disse lagenes angrepsspill opp mot


                                                                                          12
andre formasjoner. Hensikten har imidlertid vært å vise gevinster ved backinvolvering
høyt i banen, uavhengig av formasjon. I tillegg vise hva dette krever av backen og av
resten av laget, uavhengig av formasjon.

7. Jeg vet ingen ting om hvorvidt det å angripe med backer høyt i banen er mer
effektivt enn ikke å gjøre det. Barcelona vant turneringen, uten å ha vært spesielt
effektive på dette. Imidlertid kan jeg si noe om hvorvidt backinvolvering høyt i banen
var effektivt i denne Champions League-turneringen. Det kan imidlertid tenkes at det
finnes andre angrepsvåpen som er minst like effektive, ref. Barcelona.

8. Jeg har sett på hvordan lag som angriper med back høyt i banen opprettholder
balansen i laget ved å holde igjen en eller to i midtbaneleddet. Jeg kan imidlertid ikke
utelukke at det finnes svakheter ved å benytte backene høyt i banen, verken når det
gjelder angreps- eller forsvarsspill. Dette belyses ikke i oppgaven.


Indirekte kampanalyse – både kvantitativ og kvalitativ har altså sine metodiske
svakheter. Dog er og blir det den beste måten å beskrive, belyse og forutsi
fotballspillets mysterier.

En kombinasjon av et liv i fotballmiljøet, god og relevant fotballteori- og litteratur,
samt analytiske grep gjennom kampanalyse, gir valide og reliable svar.

God lesing!




                                                                                          13
4 TEORI
4.1 Utviklingen av fotballforståelse i Norge
Nærmest alle virker å være interessert i fotball. Dermed ikke sagt at alle har greie på
dette fascinerende spillet. Og enda færre er det som virkelig har spillets ide ordentlig
inn under huden. Jeg har for eksempel inntrykk av at mange fortsatt forbinder
fotballferdighet med teknikk. Det er bare en liten del av sannheten.

Briten Allan Wade ga i 1967 ut en bok som skulle få stor innflytelse også på
utviklingen av norsk fotball. Boka het ”FA.Guide for Training and Coaching”. Sentrale
aktører i norsk trenerutvikling som Andreas Morisbak og Nils Arne Eggen må kunne
sies å være inspirert av Wade. Britiske Wade systematiserte en modell med
spilleprinsipper om hva angreps- og forsvarsspill dreier seg om. I tillegg hadde han,
sett i et ferdighetsperspektiv, ikke bare fokus på teknikk (utførelse), men også stort
fokus på valget en spiller må ta i en gitt situasjon. Summen av valg og utførelse
utgjør i dag det vi kaller fotballferdighet.




Figur 4. Definisjon på fotballferdighet (Fra Bergo, Johansen, Larsen, Morisbak,
2003)




                                                                                      14
Wades spilleprinsipper kan settes opp slik:
Angrep: Gjennombrudd, bredde, bevegelse, improvisasjon, skape rom
Forsvar: Oppholde, konsentrere, balanse, tålmodighet, nekte rom

Prinsippene ble ansett som likeverdige. Samtidig vil den observante leser se at for
hvert angrepsprinsipp ligger et motsvarende forsvarsprinsipp.

Tidligere fotballitteratur hadde i stor grad dreid seg om isolert teknisk trening. Wades
læringsteori påvirket mange trenere til å gå fra et ensidig fokus på delferdigheter til
å se helheten i spillet. Wades metode for læring var å ha et tema for økta, for så å
velge spesielle momenter knyttet til tema. En økt burde så gjennomføres etter
metoden ”hel-del-hel”, der han mener spillerne først må se helheten i spillet for å
forstå hva som må forbedres/utvikles. Kampen må være utgangspunktet for all
trening og læring, derfor må en begynne i hel. Deretter må deløvelser organiseres
slik at momentene dukker opp så ofte som mulig. Til slutt vil en da ønske
gjenkjenning i det en har øvd på ved å se igjen det samme i hel – altså i en
spillsekvens. Wade mente dette var den beste metoden å bevisstgjøre spillerne på.

Det er interessant å registrere, ref. oppgavens tema, at Wade var opptatt av at en i
angrepsspillet måtte skape og utnytte rom. Han så dette som en forutsetning for å
kunne bryte ned motstanders forsvar. Dette kan overføres til backinvolveringer høyt i
banen etter hurtig vending av spillet. Rom skapes og utnyttes.

Øyvind Larsens hovedoppgave fra NIH (1992) inneholder blant annet en beskrivelse
av hvordan Egil Olsen kritiserte Wades spilleprinsipper. Poenget med å dra inn Wade
i denne sammenhengen er da heller ikke å hevde at hans modell var perfekt, men at
den utvilsomt ble et meget viktig utgangspunkt for videre utvikling av norsk fotball.




Figur 5. Wades spilleprinsipper, modifisert av Larsen, Olsen, Semb, 1994 (Fra
Bergo, Johansen, Larsen, Morisbak, 2003)


Sentrale aktører i Norge lot seg altså inspirere av Wade og utviklet egne tanker og
egen litteratur på området. NFFs trenerutdanning vokste gradvis fram fra slutten av
60-tallet. Fra å begynne med et generelt A-kurs, ble det utviklet høyere


                                                                                      15
trenerutdanning som tok utgangspunkt i Wades tanker om læringsteori,
spilleprinsipper, tema og momenter. I 1978 kom Morisbaks bok ”Fotballforståelse”.
Boka beskriver hvordan valg og utførelse til sammen utgjør fotballferdigheten – og
også hvordan denne kan øves. Forskjellen fra dagens litteratur er kanskje først og
fremst en annen begrepsbruk, selv om fotballen jo har utviklet seg på mange måter
de siste 25-30 årene.

”Fotballforståelse” fra 1978 tok også utgangspunkt i spilleprinsipper fra Wade, som
støtte, dybde, skape rom, nekte rom etc. Med andre ord: Nå skulle en ikke lenger
bare spille fotball og i tillegg drive isolert teknisk trening, nå skulle en trene mer
taktisk-teknisk. Utgangspunktet til blant annet Morisbak og Dreier var at teknisk
trening er mest effektivt når en er høyt oppe på funksjonalitetsskalaen og
situasjonene er mest mulig kamplike (spesifisitetsprinsippet).

For en del år siden ble definisjonen av fotballferdighet endret til ”handlingsvalg og
handling i en gitt situasjon, til beste for laget”. Med dette menes evnen til å foreta
valg (oppfatte, vurdere, bestemme) og evnen til å utføre handlingen. Årsaken til
endringen var primært at taktisk-teknisk ferdighet var misvisende fordi mange
forbandt taktikk med lag og ikke med enkeltspillere.

Det skal også sies at andre briter hadde betydning for utviklingen av norsk fotball.
Blant annet må George Curtis nevnes fra sin periode som Rosenborg-trener. Han
innførte en helt annen struktur i forsvarsarbeidet og systematiserte denne delen av
spillet på en annen måte enn hva norske lag var vant med.

I 80-årene ble Norge forbundet med en fotball preget av fysikk og god organisering,
men for dårlig individuell fotballferdighet. Dette forsøkte NFF ved hjelp av flere
prosjekter å gjøre noe med. I 1986 kom Morisbak, Dreier, Skarsfjord med boka ”God
fotballferdighet”, som tok utgangspunkt i det nære forholdet mellom taktikk og teknikk
og hva som da kreves av delferdigheter i forhold til valg og utførelse. Boka hadde
riktignok hovedvekt på utførelse av handlingen (teknikk).




Figur 6. Fotballferdighet framstilt som den taktisk-tekniske
helhetssammenhengen (Fra Morisbak, Dreier, Skarsfjord, 1986)


                                                                                         16
I 1990 kom så Egil Olsen inn som landslagssjef, med klare tanker om hva som var
effektiv fotball. Nå gikk Norges landslag inn i en stor periode resultatmessig, med et
klart fokus på den strukturelle dimensjonen og på kampdimensjonen. Larsen, Olsen
og Sembs bok ”Effektiv fotball” underbygget dette da den kom i 1994. Boka ble da
også kritisert for ikke å fokusere nok på den individuelle og den relasjonelle
dimensjonen.

Det er vanskelig å peke på hva som var årsakene til det norske fotballeventyret i
denne perioden, men trolig var det en kombinasjon av Olsens måte å spille på og at
det hadde vokst fram en generasjon med spillere som også hadde god
fotballferdighet, det vil si resultat av målrettet jobbing over tid. Mange av spillerne fikk
også verdifull matching i utenlandske toppklubber som kanskje bidro til at de lettere
kunne prestere i landskamper for Norge. Det er nok ingen dristig påstand å hevde at
alle fire dimensjoner hadde betydning for landslaget i denne perioden, selv om den
strukturelle kanskje betydde aller mest.

Eksempler på at ikke bare kampdimensjonen og den strukturelle dimensjonen hadde
betydning i ”Drillo-epoken”, er relasjonene Bjørnebye-Flo og Leonhardsen-Mykland.
Gode eksempler på spillere som utfyller hverandre og som dermed gjør laget
komplementært. Drillo var da også kjent for en nærmest rå dyrking av roller som
enkeltspillere passet inn i.

I 1999 kom boka ”Godfoten”, utgitt av Norges mest suksessrike klubbtrener Nils Arne
Eggen. Boka handlet om betydningen av den relasjonelle dimensjonen og om å være
gode sammen. Rosenborg er et eksempel på et lag som har hatt suksess med fokus
på relasjonell ferdighet i laget, uten at det alene er hele forklaringen. De andre tre
dimensjonene var nok sentrale også her, men Eggens rolletenking var utvilsomt
viktig. Han var opptatt av komplementaritet i laget og i tillegg opptatt av instruksjon og
bevisstgjøring, å påvirke gjennom bruk av læringsteori (mye likt Wade). Ti år tidligere
hadde for øvrig Schou Andreassen (var også en sentral aktør i mange år) og Wadel
utgitt en bok som også vektlegger det relasjonelle. Ingen er god alene, det handler
om å gjøre hverandre gode. Det er nok ingen overdrivelse å hevde at Eggen var
inspirert av både Wade og Wadel/Schou Andreassen.

I 2003 kom boka ”Ferdighetsutvikling i fotball” (Bergo, Johansen, Larsen, Morisbak).
Boka setter fotball inn i et enda mer helhetlig perspektiv og får fram at et fotballag er
avhengig av alle de fire dimensjonene og at treneren må ta hensyn til alle deler av
spillet for å lykkes. Poenget er at alle de fire dimensjonene påvirker
fotballferdigheten.

Oppsummert kan vi si at Wades modell la mye av grunnlaget for videre arbeid i
Norge, og vi har nå gått fra fokus på spilleprinsipper til fokus på momenter. Modellen
har også hatt stor betydning for det begrepsapparatet vi bruker i fotballterminologien.
Begrepsapparat er viktig for at vi lettere skal kunne gå fra ord til handling i læringa.

Alt dette nevnes for å vise at ulike trenere og forfattere har hatt, hver til sin tid, stor
innflytelse når det gjelder norsk fotballs utvikling. I dag er vi inne i en periode hvor
mange støtter det helhetlige synet på fotballspillet, der alle fire dimensjoner påvirker
ferdigheten; altså et flerdimensjonalt syn på fotball. Denne oppgaven har da også det
utgangspunktet.


                                                                                          17
Andre faktorer som påvirker spillet, som fysiske, psykiske og sosiale ressurser, tas
ikke med i denne gjennomgangen og heller ikke i diskusjonskapitlet senere i
oppgaven. Det betyr ikke at forfatteren synes det er underordnet, men det berører
ikke problemstillingene i oppgaven. Det handler om å avgrense seg også…




                                                                                       18
Figur 3. Sammenhengen mellom fotballferdighet og fotballspillets egenart (Fra
Bergo, Johansen, Larsen, Morisbak, 2003)

Figuren over illustrerer hva som er fotballspillets karakteristiske trekk – og viser
sammenhengen mellom ferdighetsbegrepet og spillets egenart.



                                                                                       19
4.2 Fotballferdighet
Det forrige avsnittet beskriver hvordan synet på fotballferdighet har endret seg og
utviklet seg, samt hvordan ferdighetsbegrepet defineres i dag. Nå følger en
beskrivelse av de fire dimensjonene og hvordan disse påvirker fotballferdigheten.




Figur 7. Ulike dimensjoner ved fotballferdighet og sammenhengen mellom
faktorer som påvirker spillerens fotballferdighet (Fra Bergo, Johansen, Larsen,
Morisbak, 2003)


4.2.1 Den individuelle dimensjonen
Den individuelle dimensjonen i fotballferdigheten dreier seg om enkeltspillerens evne
til å ta gode valg og til deretter å utføre handlingen så bra som mulig, til beste for
laget. Enkeltspilleren må, for å ha god fotballferdighet, beherske et sett av
delferdigheter. Dette kan være medtak, pasning, skudd, dribling eller det å være en
god førsteforsvarer. En fotballspiller må heller ikke beherske alle delferdigheter like
godt. Det er ofte effektivt med spisskompetanse og det er en fordel om en
midtstopper er en god førsteforsvarer, at sentral midtbanespiller er en god
pasningsspiller og så videre. Her kan vi si at individuell og relasjonell ferdighet



                                                                                      20
henger nøye sammen. Det gjelder å ha rammer som gjør at alle får brukt det de er
gode til så ofte som mulig.

Det er viktig at laget innehar komplementære ferdigheter, det vil si at spillerne utfyller
hverandre. Under et UEFA-seminar i Firenze høsten 2006 hørte jeg italienske Lippi
(tok VM-gull) si at komplementaritet i et lag er avgjørende for å lykkes. Lippi velger
ikke nødvendigvis ut de 11 individuelt beste spillerne, men han vurderer hva som er
hensiktsmessig å velge for at laget skal fungere optimalt. Og her må vi ta alle de fire
dimensjonene i betraktning når strategi og laguttak velges.

Jeg understreker at teknikk ikke er tilstrekkelig. Det å ta kloke valg til lagets beste (ha
fotballforståelse) er også svært viktig. Mitt syn på fotball er helt klart preget av valgets
betydning for det å ha god fotballferdighet. I handlingsvalget ligger evnen til å
oppfatte, vurdere og bestemme seg i en gitt situasjon. Kanskje til og med evnen til å
ombestemme seg i siste øyeblikk ut fra klima rundt ballfører. Med handlingen menes
selve utførelsen, med ball innebærer det teknisk utførelse. Selv om stadig flere er
opptatt av valget, mener jeg likevel at dets betydning er undervurdert i mange
sammenhenger. Jeg har opp gjennom årene hørt mange ganger at det laget som
vinner flest dueller gjerne vinner kampen. Jeg vil heller påstå at det laget som tar flest
gode valg ofte vinner kampen.

Som en av mine tidligere trenere en gang sa:
- ”Det hjelper ikke å gjøre tingene riktig hvis du ikke gjør de riktige tingene”

Jeg tar også med kjente sitater fra noen store fotballpersonligheter, for å understreke
valgets betydning:

Michel Platini:
- ”Min største gave var evnen til å lese spillet”

Jeg tror mange forbinder Platini med utførelse/teknikk; herunder presise pasninger,
gode skudd, gode frispark. Men selv fremhever han altså evnen til å velge.

Benitez, Liverpool:
- ”Cluet er å ta riktige avgjørelser”

Morten Olsen:
- ”Det viktige er å lære spillerne å tenke, slik at de velger gode løsninger”

Olsen peker her på noe ungdomstrenere bør være opptatt av. Fotballforståelse, det å
ta gode valg, må utvikles så tidlig som mulig. Coaching av individuell ferdighet bør
ofte dreie seg om valg – og mer på valg enn på utførelse. Utførelse kan naturligvis
også kreve coaching, men det krever først og fremst repetisjoner.

Jeg avslutter sitatene med kunstneren Michelangelo:

”Vi maler ikke med hendene, men med hodet!”

Kommentar overflødig.



                                                                                         21
Så er det klart at individuelle valg alene krydret med god utførelse ikke er alt. Det vil
leseren se av de neste avsnittene.


4.2.2 Den relasjonelle dimensjonen
Relasjonell ferdighet, også kalt samhandling, er utvilsomt viktig å beherske for et
fotballag. Det innebærer å være gode sammen, å gjøre hverandre gode. Det handler
om at du som spiller klarer å gi dine medspillere anledning til så ofte som mulig å
utnytte det de er gode på. Dette avhenger av at flere spillere i laget tenker forholdsvis
likt i situasjoner på banen. Spesielt er det viktig for spillere som innehar posisjoner
nær hverandre. Det hjelper lite å ha en driblesterk kantspiller hvis ballen alltid slås i
rommet foran han. Og det hjelper lite å ha en spiss som er en glimrende avslutter
inne i boksen hvis innleggene aldri når fram. Det forteller oss at individuell ferdighet
ikke er nok i seg selv. Ingen er bedre enn det medspillerne gjør en til.

Det beste eksemplet i Norge er Rosenborg, som i en årrekke har dominert norsk
fotball og også hevdet seg godt i Champions League. Klubbens varemerke har vært
god samhandling og å utnytte hverandres styrker. De har vært dyktige relasjonelt.
Nils Arne Eggen har da også gjentatte ganger påpekt at relasjonell ferdighet ikke
kommer av seg selv. Det må øves roller, som kan sies å være et middel midt i
mellom det individuelle og relasjonelle. Det må øves gjennom mye overtallsspill og
gjennom mye vanlig spill. Eggen har også flere ganger uttalt at når laget behersker
det relativt bra, ja da blir det borte med tida, med mindre du ikke øver kontinuerlig!
Øvinga på dette området henger nøye sammen med struktur i angrepsspillet, som er
den neste dimensjonen som beskrives.


4.2.3 Den strukturelle dimensjonen
Den relasjonelle dimensjonen blomstrer kanskje enda mer hvis laget har klare
retningslinjer å forholde seg til, både i angreps- og forsvarsspillet. Det kan for
eksempel være lurt å ha noen knagger å henge angrepsspillet på, for å redusere det
kaoset av valgmuligheter en spiller til enhver tid har. Det vil gjøre det enklere for
spillerne å utnytte sin individuelle og relasjonelle ferdighet. Helt løse rammer i
angrepsspillet kan fort gi kaos, jeg har tro på en struktur der spillerne gis mulighet til
å velge løsninger, men innenfor et sett av alternativer. Så vil det alltid være en
diskusjon om hvor faste rammene bør være.

Mange har påstått at vektingen av struktur har vært for stor i Norge, på bekostning av
individuell ferdighet. Likevel: Norge hadde ikke kommet til internasjonale sluttspill de
senere årene uten en solid organisering og med klare rammer for hvordan fotball skal
spilles.

Et eksempel: Hadde Maradona dominert VM i Mexico i 1986 uansett hvem som var
lagkamerater og uansett hvordan laget opptrådte kollektivt? Maradona var, som alle
andre, avhengig av at laget hadde god struktur, var godt organisert, slik at de vant
ballen ofte. I tillegg var han helt avhengig av løp og bevegelser rundt seg som
muliggjorde at hans fantastiske fotballferdighet kunne komme til sin rett. Dette
argentinske laget hadde ganske sikkert en struktur både i forsvarsspillet og
angrepsspillet, selv om det siste nok også var preget av stor frihet og kreativitet. Men
det alene holdt nok ikke til VM-gull.


                                                                                        22
Det kan være vanskelig å vurdere strukturen i et lag. For ”mannen i gata” er det mye
enklere å vurdere individuell ferdighet. Det kreves et godt trent øye til å vurdere
struktur, så vel i angrep som i forsvar. Det som er sikkert er at god struktur i
forsvarsarbeidet gjør det lettere å være en god førsteforsvarer og det gjør det lettere
for laget å unngå mål i mot. I tillegg vil det bidra til at laget vinner ballen så ofte som
mulig. I angrepsspillet vil det, som beskrevet ovenfor, gjøre det enklere for spillerne i
laget å utnytte individuell og relasjonell ferdighet.


4.2.4 Kampdimensjonen
Debatten om spillestil blir innimellom nokså håpløs. I hvert fall i media. Mitt
hovedprinsipp i angrepsspillet er å ha en viss struktur som må øves for å få
gjenkjenning i kamp. I tillegg er det helt avgjørende at spillerne oppdras i å tolke
kampens klima. Herunder: Hvor er det rom? Hvor bør rom til enhver tid skapes og
utnyttes? Det er for meg helt essensielle spørsmål.

Mange diskuterer om det beste er å spille via midten eller å spille langt. Jeg mener at
laget skal inneha så mye fotballferdighet at det er i stand til å utnytte de rommene
motstanderen gir bort. Noen ganger er det bakrom, noen ganger er det mellomrom.
Noen ganger bør det frispilles, noen ganger bør det slås langt med en gang. Av den
grunn kommer vi ikke utenom kampdimensjonen når vi diskuterer hva som påvirker
fotballspillet. I en fotballkamp har lagene motstridende interesser. Det dreier seg om
å score mål – hindre mål, skape rom – nekte rom, drible – takle og så videre. Da er
det klart at et lags taktikk og evne til å utnytte sine ferdigheter blir påvirket av hvilke
muligheter og begrensinger motstanderen gir dem.

For å lykkes kreves struktur, individuell og relasjonell ferdighet. Og det viser at
kampdimensjonen henger nøye sammen med de tre andre dimensjonene.

Vi kan slå fast at den individuelle, relasjonelle og strukturelle dimensjonen alle
påvirker kampens klima; kampdimensjonen – og at summen av dette påvirker
fotballferdigheten.


4.2.5 Oppsummering av de fire dimensjonene og deres betydning
Etter nå å ha beskrevet alle de fire dimensjonene, vil jeg presisere at en helhetlig og
flerdimensjonal fotballforståelse er fremstilt. De fire dimensjonene er avhengige av
hverandre, og alle fire betyr mye. Når fotball så skal øves gjennom trening, må det
spilles mye to lag mot hverandre. Dette for å få med kampdimensjonen og for å få
med valget som en sentral del av fotballferdigheten. Som Morisbak pleier å si; ”du blir
god i det du øver på” (spesifisitetsprinsippet). Da må mest mulig av fotballtreninga
dreie seg om å påvirke fotballferdigheten til hver enkelt spiller, og spesielt med tanke
på den rollen en har på banen. Det gjelder å øve mest mulig på det en får mest bruk
for i kamp.




                                                                                         23
4.3 Trender i angrepsspillet i dagens toppfotball – kombinert med
    forfatterens syn på fotball
Dette avsnittet vil dreie seg om en utvikling jeg mener å ha observert hos en del lag
internasjonalt de siste årene. Jeg har definitivt et inntrykk av at dagens backrolle er
annerledes hos mange topplag enn hva den var bare for få år siden. Jeg tviler på om
Norge hadde stått i mot like bra i forsvarsarbeidet sitt mot Italia i 1991 (2-1 på
Ullevaal) hvis de hadde møtt Italias verdensmestere fra 2006. Sett at vi ser bort fra
høyere tempo og kanskje også bedre ferdighet hos dagens spillere; likevel tror jeg
Norge hadde fått mye trøbbel, spesielt fordi Italia nå i større grad angriper med høye
sidebacker (i VM Grosso og Zambrotta) og har et hurtigere pasningsspill (vender
spillet raskere, vanskeligere å nekte rom), kombinert med en mer
gjennombruddshissig stil. Det er noe helt annet å forsvare seg mot slike lag i dag.
Tidligere var angrepsspillet mer forutsigbart, med det menes mye ballbesittelse og
liten variasjon i form av tidlige gjennombrudd. Det innebærer ikke at Italia spiller med
mer risiko i dag. Balansen i Italias VM-lag var meget god og de slapp nesten ikke inn
mål.

I fotballspillet har mange forståsegpåere i årevis snakket om betydningen av å ha en
playmaker som kan spille de forløsende pasningene, med tanke på å oppnå
gjennombrudd. I dagens fotball foregår alt tettere og raskere enn tidligere.
Playmakeren – eller nummer 10 – som spilleren ofte hadde – har derfor langt
dårligere vilkår i dag for å kunne dominere en kamp. Han har dårligere tid og mindre
rom å operere i. Da er det for meg innlysende at laget må lete etter nye muligheter
for å oppnå gjennombrudd og bryte ned motstanderens forsvar.

Hvis angripende lag er dyktige individuelt, relasjonelt og strukturelt og samtidig tar
høyde for hva motstanderlaget tillater (kampdimensjonen), vil etter min mening et
effektivt våpen være å flytte opp samme sides back (eller motsatt sides back etter
hurtig vending av spillet). Dette forutsetter mye fotballferdighet i laget.

For å lykkes med backspill høyt i banen må sidebackene også inneha godt med
fysiske ressurser (her; hurtighet, utholdenhet). Dette belyses som nevnt tidligere ikke
i oppgaven.

I Norge ligger fokuset ofte på frispillingsfasen. Det er i og for seg bra, men jeg vil
påstå at neste fase er enda viktigere. Dette fordi flere angrep i en kamp starter
pluss/minus midten enn ved igangsetting bakfra. Likevel finnes det åpenbare fordeler
ved å bruke mye tid på frispilling. Gode valg, god utførelse og gode bevegelser vil gi
laget gjenkjenning også i neste fase, selv om det i utgangspunktet øves mest på
frispilling (Åge Hareide og Øyvind Larsen har flere ganger argumentert for dette i
forhold til det norske A-landslaget). Likevel: Jeg påstår at det fokuseres for lite på hva
som skjer i neste fase, det vil si etter en vellykket frispilling eller ved et brudd
pluss/minus midtbanen, når motstander er etablert eller delvis etablert med sine to
bakerste ledd. Mange angrep starter i denne fasen og det ser ut som om mange
scoringer kommer etter at angrepet startet i denne fasen. Da finner jeg det merkelig
at dette ikke er et mer fokusert område i toppfotballen. Jeg tror imidlertid at dette
kommer til å bli et stadig mer prioritert område framover! Analysen min i neste
kapittel underbygger denne argumentasjonen.




                                                                                         24
Jeg nevner også at godt backspill høyt i banen også kan ha betydning for et lags
forsvarsspill. Det kan for eksempel hindre overganger i mot ved at en i backfireren
har brutt ut av bakre ledd og fyller på framover – noe som gir laget et alternativ
ekstra, i stedet for at en unødvendig får balltap.

Min definisjon av godt angrepsspill:
   - Vinne ballen ofte gjennom å beherske 1F og gjennom å ha god struktur i
      forsvarsarbeidet; godt sonespill, riktige avstander, god posisjonering.
   - Gode valg og god utførelse hos 1A. Evnen til å identifisere og tolke rom til
      beste for laget.
   - Gode bevegelser som gir gode relasjoner. Herunder evnen til å identifisere
      rom som skal utnyttes, gjennom både 1., 2. og 3.manns-bevegelser.

For å lykkes med de to siste punktene bør vi som nevnt tidligere ha noen ”knagger” å
henge angrepsspillet på. Med andre ord en blanding av kreativitet og struktur.

Godt angrepsspill forutsetter altså at laget er i stand til å vinne ballen ofte, at en har
spillere med god individuell fotballferdighet, at det bygges gode relasjoner, at en har
god bevegelse og at en har noen felles retningslinjer for måte å spille på (struktur). I
tillegg kommer vi ikke utenom at ingen lag er bedre enn hva motstanderen tillater.
Kampdimensjonen er viktig i forhold til hvilken angrepsstrategi som til enhver tid
velges; det gjelder å utnytte de rom som motstanderlaget gir bort. Da kreves
ferdighet i forhold til valg og utførelse. Kampdimensjonen er etter min mening
generelt undervurdert i spillestildebatten.

Temaet er som nevnt tidligere valgt fordi jeg mener å se konturene av en trend i
internasjonal fotball, der jeg mener Norge har hengt litt etter (noen unntak finnes).
Sidebackenes rolle har endret seg. Jeg påstår at gode fotballag er stadig bedre
organisert i forsvarsarbeidet, og de har i tillegg utviklet overgangsspillet sitt. Dette har
”tvunget” fram en ny måte å angripe på mot etablert forsvar eller mot forsvar i delvis
ubalanse.

I dag hevder jeg det er viktigere enn før å komme med spillere fra det bakre leddet
høyt i banen i angrepsspillet. Det blir stadig viktigere å skape overtallssituasjoner
gjennom å fylle på med folk bakfra. Mange lag prioriterer å doble på sidene med back
og kant, gjerne etter hurtig vending av spillet. Så balanserer de med to sentrale
midtbanespillere, to stoppere og en sideback. En del lag (eks. Barcelona) angriper
faktisk med seks spillere og holder igjen fire. De står ofte igjen med to stoppere, en
back og kun en sentral midtbanespiller (Motta eller Edmilson). Milan står ofte igjen
med fem; to stoppere, en back og to midtbanespillere (ofte Pirlo og Gattuso).

I internasjonal fotball på høyt nivå gir det altså liten risiko å flytte opp sideback høyt i
banen, dersom vurderingen som tas av back og av ballfører er god. Valget må tas
kjapt og på et tidlig tidspunkt. Mitt datamateriale viser spillere som er dyktige
individuelt, både på valg og utførelse. Hvis backens avgjørelse tas tidlig, vil rommet
ofte være der. Da kan sentral midtbanespiller vinkle ut, nærmest i blinde. Når back
mottar ballen kan han ofte sette fart og utfordre en motstander, skape 2 v 1 på kant
eller finne andre gode løsninger. Alternativene er ofte flere i denne fasen av spillet,
hvor en gjerne tar motstanderen litt på senga.



                                                                                           25
Forsvarsmessig betinger denne måten å angripe på at de tre som er igjen i bakre
firer skyver over for å smale det rommet backen etterlater seg. I tillegg må en eller to
sentrale midtbanespillere balansere. Hvis ikke, blir laget sårbare for overganger etter
brudd. Målet må være å ikke få brudd, gjennom god bevegelse og gode valg, men
enkelte ganger vil nok alle lag miste ballen i denne fasen, og da gjelder det å være
forberedt.

Det er statistisk bevist at sidebackene er blant de som har flest ballberøringer i en
kamp. Da må dette utnyttes. Det stilles da også helt andre krav til sideback enn bare
for få år siden. Alex Ferguson uttalte etter et tap mot AC Milan i 2004/2005-sesongen
at høyreback Cafu utgjorde forskjellen på lagene. Nå var dette sikkert satt på
spissen, men det sier noe om betydningen av å ha sidebacker som er gode i
forsvarsarbeidet, men som samtidig har evnen til å være en god angriper. Dette
krever også at laget opptrer relasjonelt og strukturelt på en måte som gjør det mulig
for Cafu å prege en kamp individuelt. For Milan er backrollen spesielt viktig i
angrepsspillet, i og med at laget de siste årene har spilt med diamantformasjon på
midten. Ansvaret for bredde i spillet ligger mye hos sidebackene. Mer om dette i
neste kapittel.




                                                                                      26
5 RESULTATER/DISKUSJON
5.1 Hvordan spilte lagene?
Før jeg går inn på selve analysen vil jeg kort forklare hvordan lagene framsto
formasjonsmessig. De aller fleste lagene i denne utgave av UEFA Champions
League spilte med fire mann i det bakre leddet. De aller fleste spilte også med en
firer i midtbaneleddet, men her varierte det mellom en diamantformasjon og en firer
med to ”kantspillere” og to sentrale. Påfallende mange lag så imidlertid ut til å spille
med diamantformasjon. Det tyder på at det er en trend å bruke sideback som
breddeholder og ha mange midtbanespillere forholdsvis sentralt i banen.

Siden mange lag spilte med diamantformasjon, inkludert de to lagene jeg senere går
i dybden på, lar jeg figuren nedenfor illustrere grunnoppstillingen som ofte benyttes
mot etablert forsvar ved 4-4-2 med diamant.




Figur 8. Oppstilling i diamantformasjon mot etablert forsvar. Brede stoppere,
høye backer og forholdsvis brede spisser.


Ved bruk av denne formasjonen spiller lagene uten rene kantspillere og er derfor
avhengige av å fylle på med backer når sjansen byr seg. Diamantformasjonen stiller
store krav til sidebacker, både i angreps- og forsvarsspillet, spesielt i forhold til å ta
gode posisjonelle valg så tidlig som mulig.




                                                                                           27
Jeg understreker at oppgaven ikke dreier seg om å sammenlikne ulike
spillesystemer. Det er ikke min hensikt å finne ut om diamantformasjon er noe bedre
enn noe annet. Jeg registrerer imidlertid at diamanten er populær blant trenerne for
disse lagene.


5.2 Scoringer UEFA Champions League 2005/2006
Jeg har laget en kvantitativ analyse av hvordan alle scoringene kom. Jeg har delt
scoringene opp i dødballer, overganger og spill mot etablert. I tillegg har jeg sett
spesielt på alle scoringer som kom mot etablert, og laget en oversikt over hvor
mange av disse som kom etter backinvolvering høyt i banen. Scoringer mot etablert
der back er involvert i frispillingsfasen, men ikke høyere i banen, berører ikke temaet
i oppgaven. Det er antall scoringer mot etablert/delvis etablert forsvar, etter
backinvolvering høyt i banen, som er mest interessant i denne sammenheng.

Det ble totalt scoret 285 mål i turneringen, fordelt på 32 lag.

Oversikt over hvordan alle scoringene kom følger som vedlegg til oppgaven.


5.3 Kvantitativ analyse av scoringene i UEFA Champions League
    2005/2006
Denne analysen vil gi svar på hovedproblemstillingen i oppgaven. Det vil si:

Hvilke gevinster får laget ved å involvere sidebacker i angrepsspillet høyt i banen mot
etablert forsvar eller delvis etablert forsvar?

Årsaken til at jeg studerte alle scoringene var todelt:
   - Jeg ville ha tall på hvordan scoringene kom, for på den måten å kunne si noe
      om mulige gevinster ved backinvolvering høyt i banen.
   - Jeg ville finne ut hvilke lag som scoret mest ved backinvolvering høyt i banen,
      for å finne gode case til dybdeanalysen senere i oppgaven.

Kategorisering av de 285 scoringene
Det kan være vrient å vurdere hva som er overgang og hva som er angrep mot
etablert forsvar. Det er godt mulig at en annen person ville kategorisert noe
annerledes. Mange scoringer kommer da motstander er delvis i ubalanse og er
vanskelige å kategorisere; overgang eller etablert.

Jeg er av den oppfatning, og spesielt etter å ha studert alle scoringene, at den
tradisjonelle inndelingen i overgang, etablert og dødball bør endres. En mer presis
inndeling vil være overgang, etablert, delvis etablert og dødball. Dette fordi
mange scoringer kommer etter at laget har erobret ballen pluss/minus midten og
motstanders fremste pressledd er borte. Mange angrep er etter min mening i
grenseland mellom overgang og etablert.

Mot etablert forsvar/delvis etablert forsvar: 105 = 37 prosent
Etter overganger:                              78 = 27 prosent
Etter dødball:                                102 = 36 prosent


                                                                                      28
Det ble altså scoret 105 mål mot etablert forsvar eller delvis etablert forsvar. Det
utgjør 37 prosent av alle scoringene.

46 av disse 105 scoringene (44 prosent) kom der sideback var involvert høyt i
banen. Det betyr at 44 prosent av scoringene mot etablert forsvar eller delvis
etablert forsvar kom etter backinvolvering høyt i banen. Dette mener jeg er et
oppsiktsvekkende høyt tall, og understreker betydningen av å beherske denne
delen av fotballspillet.

Hvis vi ser på totalt antall scorede mål, uavhengig av hva slags type angrep det var,
ser vi at 46 av totalt 285 scoringer kom etter backinvolvering høyt i banen, mot
etablert eller delvis etablert forsvar. Dette utgjør 16,1 prosent av antall scorede mål.
Dette finner jeg også oppsiktsvekkende høyt.

Tallene viser oss at min hovedproblemstilling; hvilke gevinster en kan trekke av
backinvolvering høyt i banen, faktisk er scoringer. I tillegg må vi anta at det også
oppsto en rekke målsjanser og gjennombrudd som følge av dette, som ikke førte til
scoring. Normalt scorer et lag på ca 1 av 5 målsjanser (Kilde: Øyvind Larsen).

Dette innebærer at lagene i denne turneringen fikk store gevinster av å frigjøre
backen høyt i banen mot etablert eller delvis etablert forsvar, både i form av
gjennombrudd, målsjanser og scoringer. Kampanalysen min senere i oppgaven av
Milans to semifinaleoppgjør vil underbygge disse tallene.

Mål som ble scoret etter backinvolvering lenger bak i banen er ikke med i oversikten.
Jeg har forsøkt å gjøre et klart skille mellom frispillingsfasen og når backene er
høyere i banen og fremste pressledd er passert. Likevel kommer vi altså opp i 46
scoringer.

I tillegg kommer 15 av de 78 målene som ble scoret på overganger etter
backinvolvering høyt i banen. Det illustrerer at det er mulig å trekke gevinster av
backspill høyt i banen også i overgangsspillet. Dette belyses ikke spesielt, da
oppgaven ikke dreier seg om overgangsfasen, men om angrep mot etablert/delvis
etablert forsvar.


5.4 Kvalitativ analyse av fem utvalgte scoringer, med utgangspunkt
    i de fire dimensjonene som påvirker fotballferdigheten
Denne analysen vil gi svar på fire av de fem underproblemstillingene i oppgaven. Det
vil si:

   •   Hva kreves av fotballferdighet i de ulike rollene i laget for å lykkes med å
       involvere backen høyt i banen mot etablert forsvar eller delvis etablert forsvar,
       til beste for laget?
            • Hva kreves individuelt?
            • Hva kreves relasjonelt?
            • Hva kreves strukturelt?
            • På hvilken måte spiller kampdimensjonen inn?




                                                                                       29
Oppgaven ville blitt alt for omfattende hvis jeg skulle beskrive alle 46 scoringer mot
etablert forsvar/delvis etablert forsvar der sideback er involvert høyt i banen. Av den
grunn har jeg valgt ut fem scoringer der vi ser involvering av sideback høyt i banen.
Dette for å se hva som kjennetegner et lag som scorer mål ved å benytte sideback
på denne måten. En av scoringene jeg har valgt ut kom på straffespark, men den er
tatt med på grunn av forspillet.
Metoden gir meg innsikt i hva innenfor de fire dimensjonene som kjennetegner
spillerne/laget i disse angrepene. Alle de fire dimensjonene påvirker som kjent
fotballferdigheten. Her får vi da svar på hva, innenfor de fire dimensjonene, som er
viktig å beherske for å kunne angripe med sideback høyt i banen mot etablert/delvis
etablert forsvar.

Jeg har konsentrert meg om to lag som scoret flere mål på å benytte sideback høyt i
banen; AC Milan og Werder Bremen. Begge disse lagene spiller 4-4-2 med
diamantformasjon på midten. Jeg forutsetter da at lagets retningslinjer strukturelt
blant annet er at back, så raskt som mulig etter at laget vinner ballen, må posisjonere
seg høyt og være et alternativ for førsteangriper. Dette fordi begge lagene så å si
spiller uten kantspillere. Sidebacken blir ofte lagets breddeholder!

At mange lag spilte med diamant er trolig en av grunnene til at såpass mange
scoringer kommer etter backinvolvering høyt i banen. Jeg antar at lag som spiller
med en annen formasjon ikke bruker backene like ofte høyt i banen. Barcelona, med
sin utpregede 4-3-3-formasjon, er et eksempel på dette. Barcelona har ved mange av
sine scoringer to brede stoppere og ekstremt høye backer i frispillingsfasen, men de
er ikke så mye involvert fra midten og framover. Men store avstander i B4 i
angrepsspillet gjør det imidlertid vanskelig for motstander å forsvare seg – og er
utvilsomt effektivt for Barcelona.

Finalemotstander Arsenal spilte ofte 4-5-1/4-4-1-1. Mot etablert forsvar har de flere
eksempler på dobling på kant etter hurtig vending av spillet. Sidebackene var
imidlertid lite involvert i angrepene som førte til scoring.

Jeg har, av ovennevnte grunner, derfor konsentrert meg om to lag med
diamantformasjon, AC Milan og Werder Bremen.

Når de fem angrepene beskrives, er det altså med utgangspunkt i fire av
underproblemstillingene i oppgaven:

Hva kjennetegner et lag som behersker denne delen av spillet, med utgangspunkt de
fire dimensjonene?

   -   Den individuelle
   -   Den relasjonelle
   -   Den strukturelle
   -   Kampdimensjonen

Jeg har analysert hva som skjer fra laget vinner ballen til backinvolveringen er over –
og gjennombruddet kommer. Det er her interessant å se hva som kjennetegner slike
angrep, og spesielt se på hva som skjer rett etter ballerobring.



                                                                                        30
Analyse 1




Figur 9. AC Milans (i rødt) 1-0-scoring mot Fenerbahce i gruppespillet

Beskrivelse
Milan bryter et angrep langt inn på egen halvdel. Deretter har laget fem trekk før
scoring. Det starter med at Maldini header ned til balansespiller Pirlo. Han vender
opp og fører ball i 20 meter før han spiller høyreback Cafu. Han fører ball i ca 15 m,
drar på seg press og spiller inn igjen til Ambrosini som er høyre midtbanespiller. Han
dytter videre til Pirlo som flikker gjennom mellomromsspiller Kaka. Han fører ball og
scorer fra 16 m.

Individuelt
Pirlos evne til å vende opp hurtig etter mottak (godt orientert). Hans evne til å føre
ball og spille Cafu i rett øyeblikk. Et godt valg, da han vurderte at det var bedre å
spille Cafu enn for eksempel en gjennombruddspasning mot en i front. Og ikke minst
hans evne til å flikke gjennom til Kaka (sistepasning). Glimrende utførelse og et
overraskende, men genialt valg.

Cafus evne til å stille om hurtig fra forsvar til angrep. Hans evne til hurtig å lese
situasjonen, avansere uten ball, gjøre seg spillbar. I tillegg hans evne til å gjøre det
enkelt (godt valg), ved å spille inn til Ambrosini. Mange hadde nok heller valgt en
dristigere løsning, med stor fare for balltap og mulig brudd i mot.




                                                                                           31
Relasjonelt
Maldinis heading til Pirlo viser at dette trolig har skjedd før. Han vet at Pirlo er der og
at han vil ha ballen i slike situasjoner. Han gir Pirlo muligheten til å gjøre noe
konstruktivt med ball i en fase der motstander bare delvis er i balanse. En god
relasjon der de gjør hverandre gode. Pirlo jobber godt hjem og er spillbar da Maldini
bryter.

Pirlo og Cafu gjør hverandre gode ved at Pirlo driver framover med ball, vurderer
løsninger og vet at han har Cafu til høyre, som alltid. Cafu gir Pirlo et godt alternativ
til en gjennombruddspasning. Så får Pirlo velge ut fra hva som er best for laget.

Ambrosini og Pirlo gjør hverandre gode ved at den ene holder igjen når den andre
blir med høyere i banen. Dette for å sikre balanse.

Når Cafu får ballen, stikker Shevchenko bredt høyre og skaper rom for Kaka, som
etter hvert får ballen. Den andre spissen stikker mot venstre. Gode relasjoner i front.

Strukturelt
Diamantformasjonen gjør at Milan ikke har typiske kantspillere. Det er da trolig faste
retningslinjer på at sideback skal engasjere seg framover med en gang etter
ballerobring og søke posisjon høyt i banen. Milan angriper da med to spisser, to-tre
midtbanespillere og samme sides back.

De står igjen med tre i bakre firer + 1-2 midtbanespillere. Spillerne i disse to leddene
konsentrerer inn i banen, slik at rom kun finnes på sidene ved eventuelt brudd i mot.
Samtidig ligger det trolig i retningslinjene at brudd i mot skal unngås ved at ballfører
velger ut fra risiko opp mot gevinst. I tillegg hurtig omstilling hvis balltap. Milan
angriper i slike situasjoner med 5-6 spillere. Da har de god balanse. De i B3 som står
igjen, velger å komme etter, slik at ikke mellomrommet blir stort hvis balltap.

Kampdimensjonen
Fenerbahce angriper med tre mann og er således i brukbar numerisk balanse når
balltapet kommer. Det er vanskelig å si noe om hvilke rom motstander avgir ut fra
TV-bilder. Vi ser sjelden hele banen og alle spillerne. Men det er definitivt at
Fenerbahce avgir mye rom på sidene når Pirlo driver framover, trolig fordi de har
respekt for hans fotballferdighet og konsentrerer inn mot midten. De forsvarer seg i
dette angrepet med en treer på midten og en firer bak. De setter aldri inn et skikkelig
press på ballfører og Milan får hele tida god tid som førsteangripere. Motstander
rygger og forsøker å oppholde Milan, de nekter også bakrom. Milan klarer da, ved
hjelp av gode valg, god utførelse av 1A, samt god bevegelse, å score. Milan-
spillernes evne til å ta de rette valgene, samt enkeltprestasjonene til Pirlo og Kaka,
gir til sammen scoring.

Det må nevnes her at Milan fikk lov av motstanderen å være gode. Fenerbahce satte
aldri inn noe skikkelig press på førsteangriper, et par av spillerne virket lite interessert
i å bidra når bruddet kom og dette er både godt angrepsspill og slett forsvarsarbeid.
Fenerbahce ga muligheter mer enn begrensninger. Dog skal rom og muligheter
identifiseres og utnyttes – og det gjør Milan til gagns.




                                                                                         32
Analyse 2




Figur 10. AC Milans (i rødt) 1-1 scoring borte mot Bayern Munchen i
åttendedelsfinalen.

Beskrivelse
Det starter med et innkast på Bayerns halvdel av Milans venstreback Serginho. Han
kaster i støtte til venstre midtbanespiller som spiller kort inn til Seedorf. Han vender
motsatt på en svært høytliggende høyreback, Stam. Han driver innover, spiller
Seedorf igjen, som spiller igjennom sentralt til mellomromsspiller Kaka. Seedorf har
gått på løp etter pasningen sin og får igjen ballen fra Kaka, for så å spille ut til
venstreback Serginho, som nå er 10-12 meter fra dødlinja og i meget gunstig
posisjon for tidlig innlegg. Innlegget blir stoppet, han får en ny sjanse og legger inn
igjen. Hands og straffe, så scoring.

Individuelt
Seedorfs evne til å vende spillet på Stam. Valg og utførelse av høy klasse.
Delferdigheten pasning står sentralt, med alt det innebærer av valg, presisjon og
tilslagsteknikk. Så Seedorfs evne til å gjøres seg spillbar igjen fra Stam, og hans
evne til å spille kamuflert til Kaka, deretter gå på løp og få igjen ballen. Vanskelige
involveringer som krever hurtig oppfattelsesevne, hurtige bevegelser og god
ballbehandling i form av pasning, føring og medtak.

Stams evne til å posisjonere seg høyt i banen for å gjøre det vanskelig for Bayern.
Hans evne til å ta ned ballen og dra innover i banen hurtig og presist.



                                                                                          33
Venstreback Serginhos evne til å skape bredde høyt på venstresida. Deretter
utfordre, gjennom en fremragende førsteberøring med venstrefotens ytterside, og så
slå innlegg.

Relasjonelt
Relasjonen mellom Seedorf og Stam er sentral. Først cross, så får Seedorf tilbake
ballen. Begge er flinke til å gjøre seg spillbare og til derigjennom å gjøre medspiller
god. Seedorf vet at Stam går høyt og vil ha ball.

Strukturelt
Høye backer muliggjør å skape trykk mot Bayern i dette angrepet. Bayern er presset,
drar ned mye folk og Milan står igjen med stopperne sine og med sentrale Pirlo.
Milan vet det ikke er bakrom og at det er veldig trangt. De har retningslinjer på å
skape bredde med sidebacker, og samtidig overbefolke sentralt. Da kan de spille
med lav risiko sentralt og samtidig vende spillet hurtig for å skape rom. Nok et
eksempel på Milans diamantformasjon, men forskjellen fra scoring 1 er at denne
gang angrep Milan mot et lag i fullstendig balanse som lå dypt med to ledd godt inn
på egen halvdel.

Kampdimensjonen
Milan lå under 1-0 og jaget scoring. 1-1 ville vært glimrende før returkampen. Bayern
ville ri på ledelsen. Da er det naturlig at Bayern avgir lite bakrom, det blir trangt og
Milan må ta sjanser. Dette forklarer hvorfor Milan i dette angrepet sto så høyt med
begge sidebacker samtidig og at kun en midtbanespiller balanserer. Jeg kan ikke
forestille meg at Milan ville angrepet såpass dristig på 0-0. Samtidig er det vanskelig
å arrestere Bayern for at de ikke sto litt høyere med laget. De burde imidlertid klart å
sette mer press på Seedorf og de ble for forsiktige. Samtidig: Det er noen ganger
risikabelt å gå for fort og tett på så gode spillere når de først har mottatt ballen. Da
kommer det pasningsfinter, kamuflerte pasninger og gode rykk med en gang. Noe
Seedorf her viste.

Scoringen er litt annerledes enn den første, men den er et glimrende eksempel på
hvordan en kan skape trykk på motstander ved å bruke backer som breddeholdere
høyt i banen, samtidig som en har kjappe, ballsikre og intelligente spillere sentralt, i
mellomrommet og i front. Det er ikke enkelt å gardere seg mot.

Scoringen kom mer som følge av godt angrepsspill enn dårlig forsvarsspill. Bayern
Munchen burde ideelt sett vært tettere i ballfører ved flere anledninger, men de ble
først og fremst et offer for godt angrepsspill.




                                                                                           34
Analyse 3




Figur 11. AC Milans (i rødt) 3-1 scoring hjemme mot Bayern Munchen i
returoppgjøret i åttendedelsfinalen.

Beskrivelse
Milan får et frispark ca 10 meter inne på Bayerns halvdel, sentralt i banen. Frisparket
tas hurtig, det dyttes kort til Seedorf. Bayern er i balanse med sine to bakerste ledd.
Seedorf utfordrer skrått mot høyre og dytter videre til høyre midtbanespiller
Ambrosini, som spiller videre på høyreback Stam. Han mottar ballen 25 meter fra
dødlinja, helt ute ved krittet. Bayern ligger fortsatt lavt og i balanse og Bayerns
venstre kant er tett i press på Stam. Stam spiller støtte og ballen havner hos høyre
stopper, Nesta. Milan fant altså ikke rom og valgte da å spille hjem igjen. Nesta
crosser imidlertid tidlig mot venstreback Serginho. Han starter fra midten og får
pasningen foran seg, ca 15 meter inn på Bayerns halvdel. Bayerns høyre
midtbanespiller Deisler går umiddelbart i press. Serginho fører ballen i stor fart og
legger inn 16 meter fra dødlinja, under hardt press. Innlegget kommer mellom
Bayerns backfirer og keeper. Løpene foran mål er glimrende og Bayern presses til å
gjøre feil. Inzaghi kan enkelt støte inn scoringen fra kort hold.

Individuelt
Nestas tidlige cross mot venstreback Serginho er imponerende. Han forstår at det
kan være lurt å vende spillet etter at det ikke ble rom på høyresida. Et godt valg!
Utførelsen er glimrende, det spilles et halvtliggende vristspark foran medspiller, som
kan ta med seg ballen og utfordre i stor fart.



                                                                                     35
Serginhos oppfattelseshurtighet. Han starter tidlig og viser for Nesta at han vil ha
ballen. Deretter hans glimrende medtak og påfølgende driv med ball i stor fart. Til
slutt Serginhos utoverskrudde innlegg mellom keeper og backfirer, som skaper
kjempetrøbbel for Bayern.

Relasjonelt
Det er tydelig at backene til Milan er vant til å posisjonere seg høyt når ballen er rundt
midtstrek eller høyere. Når Nesta får ballen rundt midten er det lett å se at motsatt
back vil ha ball. Det vet også Nesta som stopper. Hans vending av spillet kommer
trolig fordi han vet at Serginho starter når anledningen byr seg. Når Serginho driver
framover med ball, vet han at et tidlig innlegg vil følges opp av truende løp foran mål
av spissene Shevchenko og Inzaghi. Timingen mellom innlegg og innløp må sies å
være meget god, og fører til scoring, selv om Bayern er i god balanse.

Strukturelt
Milan spiller også her med diamantformasjon. Backene posisjonerer seg høyt og
skaper trøbbel for Bayern. Når Milan har ball høyt i banen, finnes det muligheter for å
spille back, tre gjennom på mellomromsspiller Kaka eller å spille på en av de to
spissene. I tillegg er ballsentral Pirlo alltid spillbar og flink til å tre gjennom ledd og til
å ta kloke valg. Milan holder igjen med to stoppere, med Pirlo og en midtbanespiller
til, litt avhengig av hvor ballen befinner seg. I tillegg vil motsatt back trekke hjemover
når han forstår at han ikke behøves i oppbygningen. Men back må tidlig være
oppmerksom på vending av spillet, og derigjennom være klar for høy posisjonering.

Milan angriper da med 5-6 spillere og balanserer med to sentralt, to stoppere pluss til
dels en sideback. Dette var også en tendens vi kunne observere i fjorårets VM-
sluttspill i Tyskland. Mange lag sto igjen med to ”blokker” sentralt og føyk i angrep
med sidebacker så fort muligheten var der. I dagens fotball, der motstander avgir lite
rom og er godt organisert, er backinvolvering høyt i banen derfor et glimrende
virkemiddel for å bryte ned motstander, uten at balansen i laget forringes.

Kampdimensjonen
Bayern lå i dette tilfellet lavt med en mann på topp i tilnærmet 4-5-1. Bayern
sideforskyver mye og konsentrerer på ballsida. Da er hurtig vending av spillet og høy
back et glimrende virkemiddel for angripende lag. Bayern presser begge Milans
sidebacker med sine kantspillere, akkurat som de bør gjøre. Men Milan klarer likevel,
på grunn av imponerende angrepsspill, å bryte ned Bayern. Jeg vil ikke si at Milan
klarer å score her fordi Bayern gjør store feil. Min påstand er at det blir scoring mer
på grunn av glimrende angrepsspill enn dårlig forsvarsspill. Bayern gjør imidlertid et
par småfeil:
    - Toppspiss bør, når Stam har ballen, ta ut nærmeste stopper. Her får Nesta
       spille en crosspasning upresset.
    - Høyre midtbanespiller Deisler timer Nestas pasning feil, slik at Serginho gis
       mulighet til å ta ned ballen og sette fart.

Bayern ligger altså lavt og kompakt og begrenser Milans angrepsspill. Men Milan
utnytter småfeil i Bayerns forsvarsarbeid og straffer dem hardt.




                                                                                             36
Analyse 4




Figur 12. Werder Bremens (i rødt) 1-0 scoring hjemme mot Juventus i
åttendedelsfinalen.

Beskrivelse
Venstreback Schulz bryter et angrep rundt midten og spiller hjem til midtstopper. Han
spiller ut til høyreback som spiller inn på høyre midtbanespiller Baumann (Bremen
bruker diamantformasjon, som Milan). Baumann spiller videre til sentral
midtbanespiller Borowski. Han mottar ballen rundt midtstrek, vender opp og spiller ut
til Schulz igjen, som mottar ball rettvendt ca 10 meter inn på Juves halvdel og setter
fart. Klose (spiss) drar ut i rommet foran Schulz. Klose mottar ballen og har dratt med
seg høyreback og midtstopper hos Juventus. Klose bruker sin andre berøring til et
hælspark inn mot 16-meteren, der Schulz har fortsatt løpet sitt, uten å følges av
kantspiller Camoranesi. Schulz kommer mot keeper, som redder. Etter litt fram og
tilbake ender det likevel med at venstreback Schulz scorer.

Individuelt
Schulz` mottak på pasning fra Borowski, for så å sette fart inn i ledig rom. Glimrende
eksempel på romidentifisering og godt valg. Deretter hans evne til å fortsette løpet,
true ledig rom og bli med i avslutningsfasen. Schulz viser her individuell ferdighet
først og fremst i form av de valgene han tar, med og uten ball. Evnen til å true rom
med og uten ball gjør det vanskelig for motstander.

I tillegg ser vi en glimrende individuell prestasjon av Klose. Først oppsøker han ledig
rom når Schulz driver oppover med ball. Schulz bruker Klose på førstebevegelsen


                                                                                     37
(kunne ha ventet på neste bevegelse). Klose har gjennom sin bevegelse foran
ballfører dratt med seg to forsvarsspillere. Hans geniale hælpasning åpner opp
forsvaret til Juventus fullstendig.

Relasjonelt
Som i flere av eksemplene til Milan ser vi gode relasjoner som fører til hurtig vending
av spillet - mot en motstander som sliter med å dekke nok rom. Midtbanespiller
Borowski vet, før han mottar ballen, at venstre back Schulz vil frigjøre seg inn i ledig
rom, høyt i banen. Borowski kan så å si slå i blinde.

Relasjonen mellom Schulz og Klose fungerer meget godt. Det virker som om Klose
nærmest har øyne i nakken når han spiller gjennom Schulz. Og at Schulz i det hele
tatt fullfører løpet når Klose har ballen feilvendt ned mot sidelinja er overraskende,
men genialt. Resultatet kan ingen kritisere.

Strukturelt
Werder Bremen spiller med diamantformasjon. Vi kan ikke se av tv-bildene hvem
som holder igjen og hvem som går, men generelt står Werder igjen med en eller to
midtbanespillere og går med samme sides back. De angriper altså med fem eller
seks spillere, alt ettersom. Dette avhenger trolig av sjansen for å oppnå
gjennombrudd der og da. Werders spisser søker ofte rommet bak motstanders
backer og trekker med seg midtstopperen som markerer spissen. Da har oppspiller
valget mellom å spille på spiss i dette rommet (som de gjør her) eller å velge en
annen løsning. Klose skaper jo definitivt rom for andre med sin bevegelse. Werders
utgangspunkt minner for øvrig om Milans. De spiller uten rene kantspillere og er
avhengige av ”trykk” fra sideback.

Werder har i flere år scoret mest i Bundesliga, men har også fått en del baklengs. Det
kan muligens tyde på en noe dårligere balanse i laget enn hva Milan har (men kan
også skyldes andre ting). Det som er sikkert, er at etter å ha studert mange Werder-
scoringer, ser jeg at de har et tydelig mønster med god bevegelse i front, høye
backer og diamantformasjon på midten.

Kampdimensjonen
Stillingen er 0-0 og Juventus er tilfredse, de ligger lavt og spiller på kontringer. De
forsvarer seg med to spisser og to firere. Likevel står de ikke i mot. Werders
angrepsspill i dette angrepet er først og fremst knyttet til Klose og Schulz, og vi kan
stille store spørsmålstegn ved Juventus` opptreden i forsvarsarbeidet. Høyre
midtbanespiller Camoranesi konsentrerer for mye og gir Schulz for mye rom. Deretter
følges ikke Schulz av samme mann etter at han har spilt Klose. Den aller største
feilen gjør midtstopperen, som blir med høyrebacken ut mot Klose og avgir rom inne i
farlig sone. Det åpner for Schulz. Juventus gjør altså flere grove feil - og Werder
griper sjansen de får og straffer dem.

Fotball dreier seg ofte om å utnytte små eller store feil hos motstander. Hvis det ikke
gjøres feil, ville det blitt lite mål i fotball.




                                                                                         38
Analyse 5




Figur 13. Werder Bremens (i rødt) 1-1 scoring borte mot Juventus i
åttendedelsfinalen.

Beskrivelse
Werder vinner ball rundt midtstrek ute på høyresida og spiller støtte til høyreback litt
inn på egen halvdel. Høyre back spiller tidlig inn på sentral midtbanespiller Borowski,
som vender opp og spiller til venstre back Schulz. Han får ballen på medløp midt på
Juventus` halvdel. Schulz drar på seg press, fører litt innover og spiller vegg med
fremre midtbanespiller. Deretter flikker Schulz gjennom til spiss som da er alene med
keeper. Scoring.

Individuelt
Schulz er toneangivende også ved denne scoringen. Han starter og gjør seg spillbar
for Borowski. God oppfattelsesevne! Deretter gjør han noe vi dessverre ikke ser ofte
nok. Han spiller inn i banen og fortsetter løpet sitt. Det fører til at han får igjen ballen
og stikker den elegant gjennom til spiss. Schulz demonstrerer flere gode
handlingsvalg (oppfatte, vurdere, bestemme), han viser god posisjonering, han ”slår
og går” og han viser en fin stikker med yttersiden av venstrefoten, der pasningen er
kamuflert og presis.

Jeg trekker også fram Borowski som tydelig viser at han vil ha ballen fra høyre back,
han viser god mottaksferdighet og orienterer seg godt i et trangt område. Han spiller
en presis pasning som ikke er så vanskelig å utføre, men det er valget som først og
fremst er klokt.


                                                                                          39
Relasjonelt
Relasjonen Borowski/Schulz er igjen avgjørende for at backen skal kunne involvere
seg og skape trøbbel for motstander. Vi ser vending av spillet fra høyre back, via
sentral og ut til venstre back. Det krever at spillerne kjenner hverandres måte å tenke
på.

Strukturelt
Igjen drar Werder gevinster av å spille med diamant. De har flere alternativer inne i
banen og får også brede alternativer gjennom sidebacker. I tillegg har de gode
bevegelser i front. Summen av posisjonering og bevegelser blir vanskelig for
motstander å demme opp for.

Werder har rett i forkant vunnet ballen. I denne situasjonen har Werder, når Juventus
hadde ballen, konsentrert hele midtbanen sin over mot høyre. Interessant at de
blottlegger hele venstresiden og overlater ansvaret til venstre back. Resultatet ble
uansett meget godt, det ga Schulz mye rom etter ballerobring.

Kampdimensjonen
Diamantformasjonen fører til mange Werder-spillere inne i banen. Det gjør at
Juventus konsentrerer mye folk sentralt i sin 4-4-2-formasjon – og det blir rom for
sideback. Juves høyrekant Camoranesi skyver igjen veldig langt inn, og det er
Juventus` høyre back som må gå i press forholdsvis høyt på Schulz. Det er ikke
ideelt at høyre back må gå i press på det angripende lags venstreback. Det er en av
grunnene til at de to trekk etterpå er sårbare for en stikker i bakrom.

Vi ser glimrende eksempler på hvordan rom skapes og utnyttes av Werder - uten at
Juventus klarer å nekte disse rommene. Juventus ligger, som ved forrige scoring,
tydelig i posisjon med sine to firere. Det hjelper lite, det skyves for mye og det gjøres
posisjonelle feilvalg.


5.5 Kvantitativ og kvalitativ kampanalyse
Her presenteres den tredje og siste analysemetoden min. Jeg har så langt vist
hvordan scoringer kommer gjennom en kvantitativ analyse, derigjennom svart på
hovedproblemstillingen i oppgaven. Jeg har deretter gått i dybden på noen utvalgte
scoringer og sett med flerdimensjonale briller på hva som kjennetegner slike angrep.
Det har belyst fire av underproblemstillingene.

Nå viser jeg resultater fra den siste analysen, noe som gjør meg enda sikrere på at
svarene de to første analysene ga meg, er valide og reliable.

Jeg har valgt å gå i dybden på AC Milan, et lag som har imponert meg i forhold til
temaet i oppgaven. Jeg har allerede beskrevet tre scoringer av laget i detalj. Nå
følger en analyse av semifinaleoppgjørene mot Barcelona. Disse kampene er
observert i sin helhet av forfatteren.




                                                                                        40
5.5.1 Milan – Barcelona, kamp 1
Milan spilte 4-4-2 med diamantformasjon på midten. Barcelona spilte 4-3-3.
Når Barcelona hadde ball helt bak, presset Milan halvhøyt med to brede spisser og
dyttet opp Kaka mellom dem, hvis nødvendig.

Hvilket utgangspunkt hadde så Milan mot Barcelonas 4-3-3?




Figur 14. Milan i rødt i 4-4-2 med diamant, mot Barcelona i 4-3-3

Muligheter
   - Utnytte rommet som Barcelona avgir på sidene. Barcelonas kantspillere er
      ikke alltid flinke til å gjøre jobben hjemover. Sidebackene til Milan kan få mye
      plass.
   - Milan kan bli fire mot tre inne på midten og viser figuren at den dype
      midtbanespilleren Pirlo kan få rom. Barcelonas anker kan ikke flytte opp på
      Pirlo, for da vil mellomromsspiller Kaka bli ledig. Han kan ikke plukkes opp av
      midtstopper, fordi Milan spiller med to spisser som binder opp stopperne. Det
      blir derfor viktig å bruke Pirlo mye, som deretter kan vinkle ut på sidene på
      sidebacker.

Begrensninger
  - Må vurdere risiko i forhold til at et bortemål vil være gull verdt mot Barcelona.
  - Barcelonas kontringsspill må stoppes. Milan bør balansere med to
      midtbanespillere.
  - I tillegg må vi påregne at Milan får lite bakrom på hjemmebane, selv om
      Barcelona innimellom kan stå nokså høyt med det bakre leddet.


                                                                                     41
   -   Det må konsentreres mye i midtbaneleddet. Barcelona flytter alltid
       sidebackene høyt i banen mot etablert og Milan må klare å dekke banens
       bredde med sin midtbanefirer.

Lagoppstilling: Dida - Stam, Nesta, Kaladze, Serginho - Gattuso, Pirlo, Seedorf,
Kaka - Shevchenko, Gilardino

Resultat 0-1

Sjansestatistikk 6-5

Milans målsjanser:
1. Dødball, som kom etter høy backinvolvering
2. Overgang
3. Etablert, etter høy backinvolvering
4. Etablert, etter høy backinvolvering
5. Etablert
6. Dødball, som kom etter høy backinvolvering

2 av 6 målsjanser kom altså etter backinvolvering høyt i banen, pluss at 2 til kom
etter dødball som ble framprovosert av høy backinvolvering.

30 ganger kom Milan seg inn på siste tredjedel av banen med ballkontroll, i angrep
mot etablert eller delvis etablert forsvar.

22 av 30 var etter backinvolvering høyt i banen.

Milan lyktes godt ut fra mulighetene og begrensningene som er skissert lenger opp.
Kampen kunne like gjerne endt med hjemmeseier. Milan angrep som forventet og
lyktes godt med å involvere Pirlo mye og med å få med sidebackene høyt i banen.
Som ventet fikk de i perioder trøbbel med Barcelonas kontringsspill, men det er
vanskelig å unngå mot en så god motstander.


5.5.2 Barcelona – Milan, kamp 2
Milan spilte også i denne kampen 4-4-2 med diamantformasjon på midten. Barcelona
stilte i sin sedvanlige 4-3-3-formasjon.

Hvilket utgangspunkt har Milan mot 4-3-3 i returoppgjøret?

Muligheter
   - I tillegg til punktene fra kamp 1, kan det på bortebane bli muligheter for å spille
      tidlig i bakrom.
   - Kampbildet vil nok være noe annerledes enn i kamp 1. Det forventes nok et
      Barcelona-lag som vil angripe med kløkt, men gripe sjansen når den kommer.

Begrensninger
  - Milan må vinne for å gå videre, etter å ha tapt første kamp 0-1. Milan må
      utover i kampen spille med større risiko for å score mål.



                                                                                      42
   -   Det kan være skummelt å gå for mye framover med sidebacker mot
       Barcelonas vinger. Høyrekant Giuly er en typisk bakromsspiller, mens
       Ronaldinho alltid er farlig når han får rom.

Lagoppstilling: Dida - Stam, Costacurta, Kaladze, Serginho - Gattuso, Pirlo, Seedorf,
Kaka - Shevchenko, Inzaghi

Resultat 0-0

Sjansestatistikk 3-6 (sett med Milan-øyne)

Milans målsjanser:
1. Barcelona er delvis i ubalanse, tilbøyelig til å kalle det overgang, selv om
Barcelona har muligheten til å unngå en rask kontring
2. Etablert, høy backinvolvering i forkant
3. Etablert, etter langpasning. Backinvolvering høyt i bane.

2 av 3 målsjanser kom etter backinvolvering høyt i banen.

28 ganger kom Milan seg inn på siste tredjedel av banen med ballkontroll, i angrep
mot etablert forsvar eller delvis etablert forsvar.

18 av 28 kom etter backinvolvering høyt i banen.

Også i denne kampen lyktes Milan forholdsvis godt, mot en meget god motstander.
Marginene var imidlertid på Barcelonas side. Mot slutten av kampen kom flere store
Barcelona-sjanser, da Milan måtte gamble og dytte fram enda flere spillere. Men
også i denne kampen ser vi at Milan ofte kom inn på siste tredjedel av banen med
sidebacker.


5.5.3 Oppsummering av kampanalysen i de to semifinaleoppgjørene
Kampanalysen min av de to semifinaleoppgjørene viser hvordan Milan angrep i disse
to kampene, en hjemme og en borte. Laget klarte ikke å score på Barcelona, men jeg
fikk en klar gjenkjenning fra analysen av scoringene tidligere i oppgaven i forhold til
måten å angripe på. Mot etablert forsvar bruker Milan to brede stoppere og to høye
backer. Det spilles ofte tidlig på Pirlo som vender opp og bruker sideback høyt i
banen. Ofte søkes også mellomrommet på Kaka. Milan vender spillet hurtig mot
motsatt sideback. Backene er lagets breddeholdere og blir derfor mye involvert. De
fire midtbanespillerne konsentrerer ofte inn sentralt og gir ballfører ulike alternativer.
Spissene er flinke til å bevege seg, og ofte med motsatte bevegelser.

Backene er definitivt et viktig angrepsvåpen for Milan, kanskje spesielt mot etablert
forsvar.

I løpet av de to kampene kommer Milan, mot helt eller delvis etablert forsvar, inn på
siste tredjedel av banen 58 ganger. 40 av disse er etter backinvolvering høyt i banen.
Dette utgjør 69 prosent. Nesten 7 av 10 angrep mot helt eller delvis etablert forsvar,
der Milan lykkes med å etablere ballkontroll på siste tredjedel, inneholder altså en
backinvolvering høyt i banen. Det illustrerer tydelig hvor viktig sidebacken er i Milans


                                                                                        43
angrepsspill. I tillegg kommer 4 av 9 Milan-sjanser i disse to kampene etter
backinvolvering høyt i banen mot etablert/delvis etablert forsvar. Pluss at to sjanser
kommer etter dødball, framprovosert av backinvolvering høyt i banen.


Disse tallene finner jeg oppsiktsvekkende høye. Jeg vet lite om hvordan Milans
angrepsspill hadde vært med en annen formasjon, men når så mange
potensielt gode angrep involverer sideback høyt i banen, da underbygger det
hovedproblemstillingen i oppgaven; laget får opplagte gevinster av å være
dyktige i denne fasen av spillet.

I tillegg er mitt inntrykk at de to kampene inneholder få overganger. Lagene er svært
ballsikre og også flinke i gjenvinningsfasen. Siden overgangsspillet er så lite sentralt,
blir angrep mot etablert forsvar desto viktigere.


5.6 Oppsummering av analysen - konklusjon
Jeg har i dette kapitlet analysert data på tre ulike måter:

   -   Kvantitativ kampanalyse gjennom å se på samtlige scoringer i turneringen
   -   Kvalitativ kampanalyse gjennom å se på fem utvalgte scoringer i lys av de fire
       dimensjonene.
   -   Kvantitativ og kvalitativ analyse av Milans to semifinalekamper.

Den kvantitative scoringsanalysen har vist at mange av scoringene i denne utgaven
av Champions League kom etter backinvolvering høyt i banen. I forhold til
hovedproblemstillingen min er svaret enkelt; lag som er dyktige i denne fasen av
spillet vil få gevinster i form av scoringer. En stor andel av scoringene mot etablert
forsvar kom jo på denne måten. Da er det overveiende logisk at mange lag også kom
til målsjanser på denne måten, uten at det resulterte i scoringer. I tillegg må lagene
ha kommet til enda flere gjennombrudd, som ikke førte til målsjanser. Analysen av
Milans semifinalekamper illustrerer dette på en god måte.

Jeg konkluderer derfor med at backinvolvering høyt i banen gir gevinster i form av at
det øker sjansen for å bryte ned motstander og derigjennom gir muligheter for å
skape målsjanser og scoringer. Dette er funn nummer 1.

I tillegg har jeg, gjennom kvalitative beskrivelser av fem scoringer vist hvordan alle de
fire dimensjonene har hatt stor innvirkning på angrepene som ga scoringer.

Jeg har sett på hvilke individuelle delferdigheter som går igjen hos sidebackene, og
også for andre roller, eksempelvis sentral midtbanespiller. Her har jeg vært innom
både valg og utførelse i de ulike delferdighetene. Konklusjonen blir at et lag til
sammen bør inneha mye individuell ferdighet, både med tanke på valg og utførelse.
Men spilIerne bør gjerne utfylle hverandre og beherske ulike delferdigheter. I
backrollen vil jeg spesielt trekke fram evnen til tidlig å oppfatte, vurdere og bestemme
seg for posisjonering i angrep. For en midtbanespiller vil jeg spesielt trekke fram
evnen til å orientere seg før mottak, evnen til kjapt å velge hva som lønner seg i
neste trekk, samt hurtig og presis utførelse av medtak, føring og pasning.
Ovenstående er funn nummer 2.


                                                                                         44
Jeg har sett nærmere på de viktigste relasjonelle ferdighetene i disse fem angrepene,
og spesielt sett på relasjoner der sidebacken deltar. Her har jeg fokusert ekstra på
hvordan sidebacken er avhengig av å få ball fra en midtbanespiller. I tillegg at
midtbanespilleren er avhengig av at sidebacken beveger seg hurtig inn i riktig rom til
riktig tid, slik at han kan vende spillet – og backen kan sette fart inn i ledig rom. De
gjør hverandre gode, til det beste for laget. Dette er funn nummer 3.

Jeg har også vist eksempler på hvordan strukturen i laget har vært i disse
angrepene. Blant annet hvordan balansen i laget opprettholdes og at selv om en
sideback går, behøver ikke det bety økt risiko for overgang i mot. Jeg har også vist
eksempler på struktur i angrepsspillet – og hvordan lagene har visse rammer å
forholde seg til, blandet med kreativitet og flotte prestasjoner. Scoringene viser at
summen av individuell ferdighet, relasjonell ferdighet og god struktur gir suksess.
Individuell og relasjonell ferdighet er ikke nok, laget må i tillegg ha noen ”knagger” å
henge angrepsspillet på. Her henger den relasjonelle og strukturelle dimensjonen
mye sammen: God bevegelse i laget ut fra visse forutbestemte rammer. Dette er
funn nummer 4.

Jeg har også beskrevet kampdimensjonen - hvilke muligheter og begrensninger
motstanderen har gitt lagene – og hvordan feil hos motstander både individuelt og
strukturelt ga straff i form av baklengsmål. For eksempel: Sterk konsentrering ga ved
flere scoringer mye rom motsatt når spillet ble vendt hurtig. Her bør det også nevnes
at for lite konsentrering for alt vi vet kunne ført til enda flere baklengs, da det ville blitt
mer rom sentralt i banen. Dette er alltid en avveining det forsvarende lag må vurdere.
Poenget er uansett: Det gjelder å forholde seg til de mulighetene og begrensningene
motstanderen gir laget. Derfor må ikke kampdimensjonen undervurderes. Den utgjør
en viktig del av helheten og må alltid tas i betraktning når fotball analyseres. Dette er
funn nummer 5.

Den siste delen av analysen var en kombinasjon av kvantitativ og kvalitativ metode;
analysen av semifinaleoppgjørene mellom Milan og Barcelona. Her fikk jeg bekreftet
at svært mange av Milans angrep mot etablert forsvar eller delvis etablert forsvar
inkluderer backinvolvering høyt i banen. Det er ingen tvil om at Milan bruker sideback
som lagets breddeholder og at midtbanespillerne konsentrerer inn sentralt i banen.
Det var her en tydelig forskjell mellom Milan og Barcelona, uten at det ene kan sies å
være bedre enn det andre. Det å gå i dybden på Milan var for meg, ut fra
problemstillingene mine, et godt valg. Valget ble jo også enkelt i etterkant av
scoringsanalysen, der jeg kartla hvilke lag som scoret mål på backinvolvering høyt i
banen.

Analysen av de to Milan-kampene bekreftet dermed inntrykkene fra
scoringsanalysen. Det var også interessant å se at Milan spilte på denne måten
uavhengig av hvilke backer de hadde tilgjengelig og hvilke delferdigheter disse
innehar. Stam, Serginho, Maldini og Cafu må sies å være noe forskjellige spilletyper.
Dette så ikke ut til å påvirke valg av struktur.

Den siste analysen underbygger de fem funnene presentert ovenfor, og gjorde
meg tryggere på at analysen er valid.




                                                                                            45
5.7 Hvordan forbedre lagets evne til å involvere back høyt i banen
    på treningsfeltet?
Avslutningsvis vil jeg besvare min femte og siste underproblemstilling:

Hvordan kan laget bli dyktigere til å involvere sidebacker høyt i banen til beste for
laget?

Underproblemstillingen besvares ut fra data fra de tre analysene, krydret med egne
synspunkter.

Jeg forutsetter her at jeg har å gjøre med et lag i toppfotballen.

Jeg går ikke inn på hvilke delferdigheter som bør forbedres, men viser til resultatene i
den kvalitative analysen i oppgaven. I analysen framgår det hva som kjennetegner
AC Milan og Werder Bremen, sett i et flerdimensjonalt ferdighetsperspektiv. For å
forbedre lagets evne til å involvere backene høyt i banen, må det tas hensyn til alle
de fire dimensjonene som påvirker ferdigheten.

Må det spilles med diamantformasjon?
Oppgaven har vist at mange lag i europeisk toppfotball spiller med diamantformasjon
på midten, og sidebackene får så å si alene ansvaret for bredden i spillet. Jeg har vist
flere eksempler på at et kjapt pasningsspill med hurtig vending av spillet fører til rom
høyt i banen for sideback.

For å utnytte sidebackene høyt i banen er det trolig en fordel med diamantformasjon,
men det er ikke avgjørende. I siste VM-sluttspill så vi en rekke lag hvor kantspilleren
valgte å trekke inn i banen for å skape rom for sideback.

Det avgjørende er ikke lagets formasjon, men lagets evne til å beherske alle de fire
dimensjonene og derigjennom sørge for å utnytte de muligheter motstander gir bort.
Hvis det avgis rom på sidene må det definitivt utnyttes, men det kan gjøres på flere
måter.

Spesifisitetsprinsippet
Spesifisitetsprinsippet innebærer at det må være størst mulig likhet mellom treningen
og det en trener for. I fotball innebærer dette at vi må trene på det vi ønsker å være
gode på i kamp. Oppgaven har vist at fotball må ses med flerdimensjonale briller. Det
må vi ta utgangspunkt i når lagets fotballferdighet skal videreutvikles.

Spillerne må få øving i å velge løsninger til beste for laget og i å utføre handlingene
som velges. Etter min oppfatning er det da viktig at treneren ikke velger for spillerne,
men i stedet legger opp til klare rammer, så må spillerne velge ut fra lagets struktur.

Når det er backspill høyt i banen som er tema, må treneren derfor organisere
treningen slik at den enkelte spiller får øving på situasjoner i den rollen en innehar i
kamp. Og gjerne etter modellen hel-del-hel, med tema og momenter.




                                                                                           46
Den strukturelle og relasjonelle dimensjonen
For å forbedre lagets evne til å få med sidebackene høyt i banen mot etablert forsvar
eller delvis etablert forsvar, må laget ha retningslinjer for hvordan en skal angripe og
for hvordan balansen i laget skal opprettholdes. Så øves det primært gjennom spill.
Dette for så ofte som mulig å inkludere valget og for å få med alle fire dimensjonene.

Laget må ikke alltid trene øverst på funksjonalitetsskalaen. For at det grunnleggende
strukturelle og relasjonelle skal ”sitte i ryggmargen” kan det øves også uten motstand
– eller i form av overtallsspill. Etter hvert som posisjoneringen i denne delen av spillet
begynner å sitte, kan graden av motstand økes.

For at eksempelvis en sideback og en midtbanespiller skal forbedre denne delen av
spillet, må de som nevnt i forrige avsnitt, komme i relevante situasjoner så ofte som
mulig. Da er stikkordet rolletrening.

Kampdimensjonen
Hovedpoenget mitt for å forbedre denne delen av spillet er, som nevnt flere ganger i
oppgaven, å øve på mer enn bare frispilling helt bakfra. Mange angrep oppstår etter
ballerobring pluss/minus midten, og da må dette øves på for å få gjenkjenning i
kamp. Da må treneren organisere spilløkta slik at disse bildene dukker opp så ofte
som mulig. Det blir ikke effektivt nok å begynne angrepet hos egen keeper hver
gang, ref. frispilling. Det må også øves på hva som skjer ved ballerobring
pluss/minus midten, uten at det nødvendigvis er en overgangssituasjon.

Et viktig funn i oppgaven er jo at backinvolvering høyt i banen kan være avgjørende
for å skape gjennombrudd. Og muligheten for backinvolvering høyt i banen kommer
ikke bare etter en vellykket frispilling, men ofte etter ballerobring pluss/minus midten.

Et annet funn er at den tradisjonelle inndelingen i ulike typer angrep er upresis. Det
er ofte vanskelig å skille mellom overgang og angrep mot etablert forsvar. Jeg påstår
derfor at en inndeling i overgang, angrep mot etablert forsvar og angrep mot delvis
etablert forsvar (når motstanders fremste pressledd er borte) er mer dekkende. Svært
mange angrep i min analyse er mot delvis etablert forsvar. Da vil det også være lurt å
trene mye på dette – og da er det avgjørende at treneren klarer å identifisere
relevante situasjoner som kommer i spillsekvenser.

Det kan også være smart å trene på dette mot ulike typer motstandere.
Kampdimensjonen endrer seg ut fra hva motstander tillater. Det kan derfor øves mot
både høyt og lavt press, og også mot ulike formasjoner.

En må heller ikke alltid ha 11 spillere på det angripende lag for å øve backspill høyt i
banen, men det er alfa og omega å spille med flere ledd i begge lag. Dette for at
spillerne skal få øving i å identifisere rom, og derigjennom oppfatte, vurdere og
bestemme seg for posisjonering uten ball og for handling med ball.

7 v 7 kan derfor være like bra som 11 v 11. En må selvfølgelig gjøre begge deler.




                                                                                       47
Den individuelle og relasjonelle dimensjonen
Alt ovenfor må inntreffe i treningens hoveddel, men det er ingen ulempe om en velger
samme tema i oppvarmingsøvelser og trening i ”del”. Da blir det gjerne mer øving av
relasjonell og individuell ferdighet (mest utførelse), spesielt hvis det blir rolletrening
uten motstand. Da tar vi bort mye av valget, men spillerne får likevel trening i å utføre
handlingen. Det er imidlertid viktig at det ikke blir for mye isolert teknikktrening. Det
har begrenset verdi, etter min oppfatning.

Den individuelle og relasjonelle ferdigheten forbedres aller best gjennom spilløvelser,
der vi inkluderer valget.

Coaching
Treneren må i spillsekvenser coache på valg mer enn på utførelse, for å bevisstgjøre
spillerne og øke deres fotballforståelse. Dette gjøres etter min mening best ved å ha
en spørrende tilnærming. Spillerne lærer bedre og blir mer engasjerte når de må
tenke selv - og finne de rette løsningene. Da er det avgjørende at treneren velger
tema, momenter til tema, og at det skapes bilder der det er effektivt å fryse spillet og
stille spørsmål. Jfr. avsnittet om kampdimensjonen, der treneren må være i stand til å
identifisere situasjoner. Og når temaet er backinvolvering høyt i banen, gjøres dette
kanskje aller best ved å skape situasjoner mot delvis etablert forsvar, i tillegg til
frispilling.

Hvor ofte bør laget drive spilltrening med fokus på backinvolvering høyt i
banen?
For et lag i toppfotballen mener jeg denne type øving kan kjøres flere ganger i uka,
avhengig av hvor viktig treneren mener at det er. Mye er viktig i fotball. Trening mot
etablert forsvar eller delvis etablert forsvar er en av flere faktorer som betyr mye. Og
da har oppgaven vist at backenes rolle er av stor betydning.

Generelt mener jeg en trener i toppfotballen bør instruere ofte for å bevisstgjøre
spillerne, ut fra hva som er viktig for laget. Jeg ser gjerne at en del trenere i mindre
grad er aktivitetsledere og observatører i forhold til å ta ut laget til neste kamp. Dette
må gjøres, men det må også coaches for å skape utvikling.

Oppsummert
Trening som ivaretar alle de fire ulike dimensjonene ved fotballferdigheten, er altså
særs viktig for å videreutvikle lagets ferdighet. Årsaken er at slik trening vil gi
spillerne en bedre fotballforståelse, og dermed bedre forutsetninger for å lykkes. Selv
om kampsituasjonene sjelden er helt like, vil spillere som ofte opplever gjenkjenning
av situasjoner i vante roller ha bedre muligheter for å lykkes i kamp.

Jeg har i avsnittene ovenfor vist hvorfor jeg mener trenerens rolle er svært viktig for å
lykkes i å forbedre denne delen av spillet. Treneren må også i den daglige treninga
tenke flerdimensjonalt og bevisstgjøre spillerne i forhold til hva som til enhver tid skal
prioriteres. Da må treneren legge til rette for bevisstgjøring gjennom god organisering
av økta, og bruke falkeblikket til å finne de rette situasjonene.




                                                                                         48
REFERANSELISTE

 -   Dahl, Gisle: Rolleferdigheter – et casestudie av sidebacker og indreløper i
     angrep, Hovedfagsoppgave NIH, 2002
 -   Eggen, Nils Arne: Godfoten, 1999
 -   Halvorsen, Jan Halvor: Hvordan utvikle den gode offensive sideback? Trener
     III-oppgave, 2005
 -   Larsen, Øyvind: Angrep og effektivitet, Hovedfagsoppgave NIH, 1992
 -   Larsen/Ronglan: Ballspillanalyse – mer enn arbeidskravsanalyse, 2003
 -   Larsen, Johansen, Bergo, Morisbak: Ferdighetsutvikling i fotball, 2003
 -   Larsen, Olsen, Semb: Effektiv fotball, 1994
 -   Morisbak, Andreas: Fotballforståelse, 1978
 -   Morisbak, Dreier, Skarsfjord: God fotballferdighet, 1986
 -   Olsen, Egil: Scoringer i fotball, Hovedfagsoppgave NIH, 1974
 -   Pellerud, Even: Backenes oppgaver ved laget i angrep, Trener III-oppgave,
     1986
 -   Teigen, Rolf: Fra tung filosofi til enkel metodikk: En studie av fotballspillets
     emergente egenart og betydningen for arbeidet på praksisfeltet med laget som
     prestasjonsenhet, Hovedfagsoppgave NIH, 2005
 -   Wade, Allan: The FA Guide for Training and coaching, 1967
 -   UEFA Champions League, 2004/2005, Technical Report, UEFA
 -   UEFA Champions League, 2005/2006, Technical Report, UEFA
 -   Champions League Goals, DVD, 2006
 -   AC Milan – FC Barcelona 18. april 2006, DVD fra TV3, 2006
 -   FC Barcelona – AC Milan 26. april 2006, DVD fra TV3, 2006




                                                                                  49
SAMMENDRAG

TITTEL:

Sidebacken høyt i banen – det nye angrepsvåpenet.
Hva kreves i så måte av backen og av resten av laget?

Med utgangspunkt i en kampanalyse av topp internasjonal klubbfotball



Bakgrunn for oppgaven
I dagens toppfotball mener jeg å ha observert at backrollen har utviklet seg til å bli en
meget sentral del av et lags angrepsspill. Toppfotballen blir stadig hurtigere og stort
sett alle lag er godt organisert i forsvarsarbeidet. Backrollen er viktigere enn før fordi
det ofte er trangt og lite rom når et lag angriper mot etablert forsvar eller delvis
etablert forsvar (her; når fremste pressledd hos motstander er borte). Det er viktigere
enn før å ha evnen til å vende spillet hurtig, for så å kunne angripe motsatt med en
back som posisjonerer seg høyt. Det er vanskelig å skape målsjanser mot etablert
forsvar/delvis etablert forsvar uten at det fylles på med spiller(e) fra det bakre leddet.

Det slår meg imidlertid ofte hvor lite bevisste en del lag i Norge er i denne delen av
spillet. Mot etablert forsvar/delvis etablert forsvar trenes det ofte mest på frispilling og
mindre på det som skjer i neste fase. Jeg var ute etter å vise betydningen av å
involvere sidebacken høyt i banen og å se på hvordan dette gjøres av laget. For å få
gode bilder valgte jeg å analysere europeisk klubbfotball på høyeste nivå.

Problemstilling
Hvilke gevinster får laget ved å involvere sidebacker i angrepsspillet høyt i banen mot
etablert forsvar eller delvis etablert forsvar?

Underproblemstillinger
  • Hva kreves av fotballferdighet i de ulike rollene i laget for å lykkes med å
     involvere backen høyt i banen mot etablert forsvar eller delvis etablert forsvar,
     til beste for laget?
          • Hva kreves individuelt?
          • Hva kreves relasjonelt?
          • Hva kreves strukturelt?
          • På hvilken måte spiller kampdimensjonen inn?
          • Hvordan kan punktene ovenfor trenes på i hverdagen?


Metode
For å skaffe meg mest mulig informasjon valgte jeg å lese mye norsk og internasjonal
fotballitteratur.
Jeg valgte så tre ulike typer kampanalyse, gjennom bruk av DVD:



                                                                                          50
   -   Kvantitativ kampanalyse for å belyse hovedproblemstillingen. Jeg valgte å se
       på hvordan de 285 scoringene i UEFA Champions League 2005/2006 kom.
       Ved å finne ut hvor mange scoringer som kom etter backinvolvering høyt i
       banen mot etablert forsvar og mot delvis etablert forsvar, fikk jeg kunnskap om
       et lags gevinster ved å involvere backen høyt i banen.

   -   Kvalitativ kampanalyse for å belyse de fire første underproblemstillingene. Her
       fant jeg, ved hjelp av den kvantitative analysen, to lag som scoret flere mål på
       backinvolvering høyt i banen. Jeg lagde deretter en flerdimensjonal analyse av
       hva som skjedde ved fem utvalgte scoringer som inkluderte backinvolvering
       høyt i banen. Jeg ville belyse de fire dimensjonenes innvirkning på disse
       angrepene og finne ut hva som kjennetegnet disse scoringene, sett i et
       flerdimensjonalt ferdighetsperspektiv.

   -   En kombinasjon av kvantitativ og kvalitativ analyse, gjennom å observere to
       hele kamper av et lag jeg gikk i dyden på i den kvalitative analysen. Denne
       siste analysen ville gi meg data som underbygget svarene i de to første
       analysene.


Teori
Teorikapitlet starter med litt historikk rundt hvordan synet på fotballforståelsen har
utviklet seg de siste 30-40 årene. Fra et ensidig fokus på spillsekvenser og isolert
teknikktrening, har synet på fotball endret seg ganske radikalt i Norge. Wade, Olsen,
Morisbak, Eggen med flere har alle hatt stor innflytelse. I dag ser mange fotball i lys
av de fire dimensjonene som påvirker fotballferdigheten. I tillegg har definisjonen på
fotballferdighet endret seg. I dag har valget langt mer innflytelse enn for en del år
siden, da det var mer fokus på utførelsen.

I teorikapitlet beskriver jeg hva som ligger i de fire dimensjonene – og hvordan alle
disse virker inn på fotballferdigheten. Alle de fire dimensjonene må tas hensyn til når
et lags ferdighet skal omtales/utvikles.

Jeg redegjør også for forfatterens eget syn på fotball – og hva jeg mener er det aller
viktigste for å beherske et godt angrepsspill. Det å skape og utnytte rom gjennom
gode valg og god utførelse er her sentralt.


Resultater/diskusjon
I det siste kapitlet presenteres og drøftes resultatene i analysen. Jeg gjør, etter egen
oppfatning, viktige funn i analysen. Jeg finner overraskende store gevinster ved å
lykkes med å involvere sideback høyt i banen mot etablert/delvis etablert forsvar. Det
scores mange mål på backinvolvering høyt i banen - og da sier det seg selv at det
skapes desto flere målsjanser og enda flere gjennombrudd som ikke blir sjanser på
samme måte. Normal uttellingsprosent er jo å score på ca 1 av 5 sjanser. På denne
måten belyses hovedproblemstillingen.

Et annet funn er at den tradisjonelle inndelingen i overgang v etablert virker upresis.
Mange scoringer i analysen kommer etter angrep mot delvis etablert forsvar (fremste
pressledd hos motstander er borte). Slike angrep starter ofte etter ballerobring


                                                                                      51
pluss/minus midten, der motstander bare delvis er i balanse, men det blir feil å kalle
det overgang.

Jeg gjør oppmerksom på at jeg har fokusert mest på lag med diamantformasjon på
midten, og det er jo også logisk at disse lagene ofte behersker denne delen av spillet,
da de spiller uten rene kantspillere. Sidebacken blir gjerne lagets breddeholder.

Jeg beskriver også, ut fra den kvalitative analysen, hva som karakteriserer et lag som
er dyktige til å involvere sidebacken høyt i banen, i lys av de fire dimensjonene. På
denne måten svarer jeg på de fire første underproblemstillingene. Jeg viser hvordan
alle dimensjonene har stor betydning for at angrepet lykkes. Jeg går her ikke spesielt
inn på hvilke typer ferdighet som går igjen, men nevner kort følgende:

   -   Individuelt: Hurtig oppfattelsesevne, evnen til å velge riktig løsning, god
       utførelse i forhold til medtak, føring, pasning.

   -   Relasjonelt: Spillere i nærheten av hverandre på banen tenker likt i flere
       situasjoner. Spesielt viktig er relasjonen mellom dyp midtbanespiller og
       sidebackene.

   -   Strukturelt: God balanse når laget er i angrep, og klare rammer for
       angrepsspillet med et sett av alternativer å velge blant. Dette begrenser
       kaoset av valgmuligheter.

   -   Kampdimensjonen: Evnen til å ta hensyn til de begrensninger motstander
       setter - og til å utnytte de muligheter motstander gir. Små feil hos motstander
       straffes hardt av gode lag.

Jeg oppsummerer deretter funnene i analysen, før jeg avslutter oppgaven med å
presentere noen tanker om hvordan backinvolvering høyt i banen kan videreutvikles
på treningsfeltet. Dette blir svar på femte og siste underproblemstilling. Jeg legger
også her hovedvekt på de fire dimensjonene og trekker inn stoff fra teorikapitlet. Det
viktigste er etter min mening at treneren har evnen til å identifisere situasjoner i
spillsekvenser, der spillet må fryses og spillerne bevisstgjøres. En forutsetning er jo
også at økta bygges opp med tema og momenter til tema – og at treneren
organiserer økta slik at det dukker opp relevante situasjoner i kjente roller så ofte
som mulig. Dette er etter min oppfatning den beste læringa.




                                                                                      52
VEDLEGG


Scoringene i UEFA Champions League 2005/2006

AC Milan 20 mål.
  1. Overgang, ut til Cafu rundt midten. Ballmottak nær midten. Inn igjen, to-tre
      trekk, scoring
  2. Overgang
  3. Overgang, VB får ball rundt motstanders 16 og skyter. Retur og mål
  4. Etablert. Langskudd
  5. Etablert. VB Maldini kombinerer med kant og skaper 2 v 1. Innlegg fra back,
      scoring.
  6. Overgang
  7. Etablert/delvis etablert der VB er sentral i oppbygningen. Posisjonerer seg
      høyt og kombinerer fint, bidrar til å skape overtall.
  8. Etablert/delvis etablert. VB kommer på løp og legger tidlig inn – scoring.
  9. Overgang
  10. Direkte frispark
  11. Overgang
  12. Overgang
  13. Straffe etter spill mot etablert. Begge backer høyt i banen. Mange trekk, begge
      backer aktivt med. Innlegg fra VB, straffe – scoring
  14. Overgang med brudd høyt i banen av VB. Innlegg – scoring.
  15. Innkast høyt i banen fra HB. Tilbake til HB, innlegg – scoring.
  16. Etablert, begge backer høyt, samme sides back går veldig høyt, og det skjer
      raskt. Begge er involvert. Ender med innlegg fra VB og scoring.
  17. Overgang
  18. Overgang
  19. Etablert. Har skikkelig trykk og flytter opp mange. Slår langt, vinner duell
  20. Overgang

Ved 9 av 20 mål er backene sentrale. 3 av disse er overganger. 4 er etter etablert. 1
provoserer fram straffe etter backinvolvering og 1 er etter innlegg – innkast fra back.

Kjennetegn: Diamant på midten og bevisste på at backer må posisjonere seg høyt og
det må skje hurtig og til rett tid. Spesielt viktig fordi laget spiller uten kantspillere.
Backene blir lagets breddeholdere. Både Maldini, Cafu, Stam og Serginho bekler
backrollene. Ulike typer, men Milan spiller likt uavhengig av hvem som spiller back.
Spesielt samme sides back står høyt mot etablert. De står igjen med to midtstoppere
og to midtbanespillere for å ha balanse.


                                                                                       53
Sparta Praha 2 mål
  1. Langskudd etter corner
  2. Corner

Ajax 12 mål
   1. Delvis etablert, Langskudd
   2. Overgang etter brudd høyt i banen av VB
   3. Overgang
   4. Etablert.
   5. Etablert. Tidlig innlegg fra VB som får ball rundt midten mot lavt press, etter
       hurtig vending av spillet. Han avanserer og slår inn fra 35 meter
   6. Etablert
   7. Etablert. VK og VB kombinerer. Innlegg fra VB, legges igjen, skudd – scoring
   8. Overgang
   9. Korridorfrispark
   10. Etablert. Mange trekk. Begge backer involvert. Innlegg fra kant. Scoring
   11. Etablert. Innlegg fra kant og scoring
   12. Overgang

Arsenal 15 mål
   1. Corner
   2. Etablert. Mål etter lang ball fra stopper. Sidebackene går klart høyere enn
       stopperne i fase 1
   3. Overgang
   4. Overgang som gir straffe og mål
   5. Etablert. Begge backer med innledningsvis, scoring etter langt oppspill fra
       sentral sektor
   6. Overgang. Brudd rundt midten av HB. Lang ball av kant, scoring
   7. Etablert. Samme sides back høyt. Inn igjen og skudd. Scoring. Back var med
       for å skape overtall og true rom
   8. Overgang etter brudd rundt midten
   9. Etablert. Kombinerer på høyre med back, kant, spiss. Innlegg fra back
   10. Etablert. HB spiller opp på spiss fra 25 m. Straffe
   11. Overgang etter brudd på midten
   12. Overgang etter brudd på midten
   13. Etablert. HB går på løp og skaper rom for andre. Spilles gjennom sentralt
   14. Corner. Fikst spill i etterkant
   15. Korridorfrispark

Chelsea 9 mål
  1. Korridorfrispark
  2. Overgang
  3. Direkte frispark
  4. Overgang
  5. Overgang
  6. Overgang
  7. Corner
  8. Korridorfrispark
  9. Straffe etter etablert. VB skaper ettertrykk. Ny bølge og straffe



                                                                                    54
Club Brugge 6 mål
   1. Corner
   2. Overgang etter brudd lavt av VB, inn sentralt og motsatt
   3. Corner
   4. Frispark
   5. Overgang
   6. Etablert. Dobler på kant. VB med

Artmedia Bratislava 5 mål
   1. Etablert. VB stikker og får ballen på gjennombrudd etter vending av spillet
   2. Overgang
   3. Korridorfrispark
   4. Corner
   5. Overgang

Barcelona 24 mål
   1. Etablert. VB og VK dobler på kant
   2. Straffe etter delvis etablert
   3. Direkte frispark
   4. Overgang
   5. Direkte frispark
   6. Straffe etter gjenvinning etter dødball
   7. Etablert. To brede stoppere. To høye backer. En dyp sentral som møter
   8. Etablert. Samme som over. Backer ikke direkte involvert, men mål som
       konsekvens av generell posisjonering. Vanskelig for motstander å forholde
       seg til og det skaper rom sentralt
   9. Etablert. Samme som over
   10. Overgang
   11. Etablert. Samme som de ovenfor. Konsekvens av posisjonering
   12. Etablert. Samme som over
   13. Direkte frispark
   14. Etablert Samme som de over
   15. Etablert. Begge backene aktivt med.
   16. Etablert. Samme som de over
   17. Korridorfrispark
   18. Overgang
   19. Etablert. HB med høyt
   20. Overgang
   21. Overgang
   22. Etablert. Ronaldinho trekker inn, VB Gio kommer. Skjer flere ganger. HB også
       med, men ikke så høy
   23. Etablert. VB opp på VK, tilbake sentralt – gjennombrudd
   24. Etablert. Seiersmålet i CL. Begge backer med og skaper trykk. HB går på løp i
       boks og får ball – scoring

Bayern Munchen 12 mål
  1. Etablert. Ettertrykk med HB etter gjenvinning av stopper. Innlegg, litt fram og
     tilbake. Scoring
  2. Corner



                                                                                       55
   3. Etablert. Igjen HB Sagnol som trekker opp i rom i fase 2. Får ball av sentral.
       Så er han veldig sentral, før det noen trekk senere blir scoring.
   4. Corner
   5. Korridorfrispark.
   6. Etablert: Dyp midtbanespiller velger kant som trekker inn, så kommer VB
       høyere og får ballen. Tre-fire trekk etter det har vi scoring.
   7. Corner
   8. Overgang
   9. Overgang
   10. Korridorfrispark
   11. Etablert. Langt oppspill, gjenvinning, langskudd
   12. Frispark-retur

Inter 14 mål
   1. Etablert. VB med i første fase, men de frigjør seg ved å spille rett fra stopper til
       kant.
   2. Direkte frispark
   3. Straffe etter gjenvinning etter corner
   4. Corner
   5. Etablert etter gjenvinning etter corner
   6. Overgang
   7. Etablert
   8. Etablert
   9. Corner
   10. Delvis etablert. HB gjenvinner
   11. Etablert
   12. Overgang etter tidlig back-oppspill
   13. Etablert
   14. Etablert. Begge backer involvert

Porto 8 mål
   1. Corner
   2. Corner
   3. Etablert. Langt angrep som starter med at VB bryter foran
   4. Overgang
   5. Korridorfrispark som resulterer i innlegg fra HB i 2.trekk
   6. Direkte frispark
   7. Korridorfrispark
   8. Etablert etter gjenvinning. VB til HB, innlegg – mål

Schalke 04 12 mål
  1. Dødball. Klabb etter langt innkast
  2. Etablert. Langskudd
  3. Overgang
  4. Delvis etablert
  5. Overgang
  6. Etablert, langpasning fra keeper
  7. Corner. Kort pasning til HB, innlegg – scoring
  8. Straffe etter etablert
  9. Etablert


                                                                                       56
   10. Straffe etter etablert. VB oppsøker rom høyt i fase 2, spiller gjennom og straffe
   11. Korridorfrispark
   12. Dødball, retur etter frispark

FC Thun 4 mål
   1. Etablert. Korridorinnlegg fra HB etter ettertrykk
   2. Corner med gjenvinning, innlegg og mål
   3. Etablert – gjennom i midten på to trekk
   4. Etablert. VB høyt oppe. Blir med selv og er nest sist

Fenerbahce 7 mål
   1. Straffe etter etablert
   2. Straffe etter corner
   3. Overgang
   4. Etablert. Gjenvinning etter langpasning
   5. Korridorfrispark
   6. Corner
   7. Korridorfrispark

Juventus 16 mål
   1. Direkte frispark
   2. Etablert
   3. Overgang
   4. Overgang
   5. Innkast høyt og tre-fire trekk
   6. Corner
   7. Delvis etablert
   8. Etablert
   9. Etablert med høye backer
   10. Direkte frispark
   11. Overgang
   12. Delvis etablert
   13. Etablert
   14. Etablert
   15. Etablert. Utspill og to trekk
   16. Corner

Liverpool 6 mål
   1. Etablert. Scoring etter langpasning
   2. Etablert, gjenvinning høyt, så tre-fire trekk
   3. Corner
   4. Delvis etablert
   5. Etablert. Korridorinnlegg fra HB som får assist
   6. Etablert

Benfica 8 mål
  1. Etablert. Gjenvinning og ettertrykk etter langpasning. VB går på et flott løp
  2. Direkte frispark
  3. Etablert. Hurtig vending bak mot lavt press. VB spiller opp, flikk og scoring.
  4. Overgang


                                                                                      57
   5. Etablert, mange trekk, langskudd
   6. Korridorfrispark
   7. Overgang
   8. Overgang

Udinese 10 mål
   1. Etablert mot lavt press, høye backer.
   2. Overgang
   3. Etablert. Ettertrykk etter langt oppspill, blant annet av HB
   4. Corner
   5. Etablert. Tidlig gjennombrudd i midten, oppspill fra VB
   6. Korridorfrispark
   7. Overgang
   8. Overgang
   9. Corner
   10. Etablert

Villareal 8 mål
    1. Etablert spill gir straffe
    2. Etablert
    3. Etablert, skaper ettertrykk
    4. Straffe etter corner
    5. Dødball, gjenvinning etter korridorfrispark
    6. Etablert etter innkast høyt i banen
    7. Etablert mot høyt press. Trer gjennom i midten
    8. Korridorfrispark

Werder Bremen 16 mål
  1. Etablert mot lavt press, så gjenvinning og trer gjennom i midten
  2. Korridorfrispark
  3. Etablert mot lavt. HB slår opp på ett touch i siderom på spiss, innlegg, scoring
  4. Etablert mot lavt press. Kommer rundt
  5. Etablert. HB går inn i banen rundt midten og spiller fri spiss på samme side, i
      siderom. Innlegg, scoring
  6. Frispark fra siden
  7. Straffe etter overgang
  8. Straffe etter overgang
  9. Korridorfrispark
  10. Etablert. Trer i midten
  11. Etablert mot høyt press
  12. Etablert helt bakfra mot halvhøyt press
  13. Etablert der VB scorer etter å ha kommet for fullt i fase 2 etter hurtig vending.
      Etter kombinasjon med kant kommer han fri og scorer
  14. Corner med påfølgende gjenvinning
  15. Corner
  16. Etablert, hurtig vending fra HB til SMB til VB som kommer i fase 2 og får assist

Kjennetegn: Mye av det samme som Milan. Diamant på midten, høye backer mot
etablert som kommer når de får rom. Gode bevegelser i front.



                                                                                    58
Rapid Wien 3 mål
  1. Etablert, kommer rundt på kant, innlegg, scoring
  2. Etablert. Begynner etter oppspill fra HB
  3. Corner med påfølgende gjenvinning

Anderlecht 1 mål
  1. Overgang

Rosenborg 6 mål
  1. Overgang. Glimrende løp av VB Dorsin som gir Storflor rom
  2. Overgang
  3. Overgang
  4. Etablert. Begynner etter oppspill i mellomrom av VB som har frigjort seg etter
     igangsetting
  5. Etablert, der VB er spillbar to ganger i fase 2 og får assist
  6. Korridorfrispark

Real Madrid 10 mål
  1. Etablert mot lavt press der høy VB crosser fra midten til HK, innlegg, scoring
  2. Etablert mot lavt press der HB går høyt og det dobles sammen med HK
  3. Corner med påfølgende gjenvinning
  4. Overgang, trer i midten
  5. Korridorfrispark
  6. Direkte frispark
  7. Overgang, tidlig cross av VB, så to trekk og scoring
  8. Etablert
  9. Korridorfrispark
  10. Korridorfrispark

Real Betis 3 mål
  1. Etablert. HB går høyt og dobler. Trer i midten
  2. Etablert mot lavt. Trer i midten
  3. Etablert.

Rangers FC 10 mål
  1. Gjenvinning etter korridorfrispark. Langt oppspill fra HB som resulterer i
      scoring
  2. Korridorfrispark
  3. Korridorfrispark
  4. Korridorfrispark
  5. Corner
  6. Gjenvinning etter korridorfrispark
  7. Overgang etter brudd på egen
  8. Etablert
  9. Etablert
  10. Overgang

PSV Eindhoven 4 mål
  1. Corner
  2. Etablert etter langpasning


                                                                                      59
   3. Korridorfrispark
   4. Etablert etter langpasning

Panathinaikos 4 mål
  1. Etablert gir straffe
  2. Overgang
  3. Overgang
  4. Corner

Lille 1 mål
    1. Delvis etablert. VB på overlapp i fase 2. Får assist

Manchester United 3 mål
  1. Frispark
  2. Corner
  3. Delvis etablert. Gjennombruddspasning på HB som kommer på et glimrende
     løp. Får assist etter innlegg

Olympiakos 7 mål
   1. Frispark fra siden
   2. Etablert
   3. Overgang
   4. Overgang der HB kommer i fase 2 og får assist på å tre gjennom spiss
   5. Etablert.
   6. Etablert
   7. Etablert

Lyon 19 mål
   1. Direkte frispark
   2. Direkte frispark
   3. Etablert som begynner helt bakfra. Kombinerer på høyre, der HB til slutt får
       assist etter glimrende bevegelser og pasningsspill
   4. Corner
   5. Direkte frispark
   6. Etablert. HB kommer høyt i fase 2 etter vending
   7. Direkte frispark
   8. Etablert
   9. Overgang
   10. Korridorfrispark
   11. Overgang. Høy back i fase 2 skaper rom
   12. Etablert
   13. Overgang
   14. Direkte frispark
   15. Etablert
   16. Korridorfrispark
   17. Etablert. Høy back på samme side
   18. Etablert. Høy HB i fase 2.
   19. Korridorfrispark




                                                                                     60
