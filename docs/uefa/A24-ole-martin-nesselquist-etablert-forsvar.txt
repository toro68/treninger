UEFA A-lisens 2015/16                            Ole Martin Nesselquist




                         UEFA A-lisens
                        Skriftlig oppgave
                             2015-16


    Hvordan organisere et
1-4-2-3-1-lag i etablert forsvar?
      Med utgangspunkt i Chelsea FCs
               1-4-2-3-1


       En kvalitativ oppgave basert på kampanalyser
                        Ole Martin Nesselquist

1
UEFA A-lisens 2015/16                                                          Ole Martin Nesselquist



Innhold:
Forord                                                                           3

Arbeidsmetoder                                                                   4

Innledning                                                                       5

Drøfting: Hva er etablert forsvar?                                               6

Drøfting: Chelsea FCs grunnprinsipper i etablert forsvar                         8

         -    Høyt press                                                         9
         -    Lavt press                                                         10
         -    Romprioriteringer                                                  12

Drøfting: Individuelle egenskaper i laget                                        14

         -    Thibout Courtois                                                   14
         -    Branislav Ivanovic                                                 15
         -    John Terry                                                         15
         -    Gary Cahill                                                        16
         -    Kurt Zouma                                                         16
         -    Cesar Azpilicueta                                                  17
         -    Cesc Fabregas                                                      17
         -    Nemanja Matic                                                      18
         -    Pedro og Eden Hazard                                               19
         -    Willian                                                            20
         -    Oscar                                                              20
         -    Diego Costa og Eden Hazard                                         21

Drøfting: Mannsmarkering eller soneforsvar?                                      22

         -    Generelle fordeler og ulemper                                      22
         -    Mannsmarkering eller sone på ulike posisjoner                      28
         -    Mannsmarkering som virkemiddel i kampplan                          47

Konklusjon: Tre hovedårsaker til Chelsea FCs svake sesong (etablert forsvar)     51

Konklusjon: Hvordan vil jeg organisere et 1-4-2-3-1-lag i etablert forsvar?      52

Litteraturliste / Kilder                                                         58

Vedlegg: Intervjuer

         -    Haakon Lunov – Drøfting av etablert forsvar                        59
         -    Geir Jordet – Mentalt perspektiv på etablert forsvar               61

Vedlegg: Sammendrag                                                              66




2
UEFA A-lisens 2015/16                                                            Ole Martin Nesselquist



Forord
Jeg vil starte med å takke NFF for å gi meg muligheten til å ta kurset i såpass ung alder. Det har
vært en utrolig lærerik og spennende prosess, hvor man har lært mye om helheten i faget fotball. I
tillegg har man skapt et bredere kontaktnettverk, og fått venner for livet. Det er en hard, morsom
og intens prosess, akkurat som det skal være i fotballen.
Denne oppgaven handler om organisering av et lag i formasjonen 1-4-2-3-1 i etablert forsvar. Jeg
valgte i juli å ta utgangspunkt i klubben Chelsea FC. Dette er en klubb med sterke tradisjoner på
forsvarsspill. Chelsea har alltid vært kjent for å være et lag det er vanskelig å slå. Det er først inn på
2000-tallet klubben ble et lag å regne med i internasjonal sammenheng, men de har alltid være
vanskelige å slå.
Når José Mourinho først kom til Chelsea, vant de Premier League med en sterk defensiv
prestasjon. De slapp inn under ett mål i snitt per kamp, og var utrolig vanskelige å bryte ned. Dette
satt på mange måter kulturen i klubben for de siste 10 årene, og flere managere har brukt dette til
sin fordel de senere årene. Roberto Di Matteo vant Champions League med Chelsea ved å forsvare
seg ekstremt kompakt og lavt. De ønsket å presse høyt, men hver gang de ble spilt gjennom falt de
nye meter. Det endte ofte med en lav forsvarslinje og kompakt midtbane foran denne.
Det som ble spennende med denne oppgaven, er at Chelsea har hatt sine svakeste sesong i
Premier League noen sinne. Dette gjorde oppgaven min mer kompleks, men også mer lærerik. Jeg
har forsøkt å bryte ned Chelseas forsvarsspill i etablert forsvar, og drøftet rundt det jeg har funnet.
Deretter vil jeg forsøke å konkludere hvordan jeg vil organisere mitt 1-4-2-3-1 lag i etablert forsvar
etter å ha skrevet denne oppgaven.

Ønsker å takke Geir Jordet og Haakon Lunov som stilte til intervju, og andre som har bidratt med
gode samtaler og diskusjoner underveis.

Ønsker til slutt å takke veileder Peter Engelbrektsson for strålende veiledning gjennom kurset.
Takker også Gard H. Kristiansen, Steffen Andersen og Knut Rønningene for godt gruppesamarbeid
gjennom kurset. Har lært masse av alle!

God lesning!




Moss, 29.1.2016
Ole Martin Nesselquist




3
UEFA A-lisens 2015/16                                                      Ole Martin Nesselquist



Arbeidsmetoder
Gjennom oppgaven har jeg jobbet med kampanalyse, drøfting, samtaler og intervjuer. I
oppgaven er kampanalyser, drøfting og intervjuer tatt med, mens samtalene jeg har hatt
underveis ikke er inkludert i oppgaven. Dette har derimot vært et fint tilskudd til
drøftingsdelen, hvor jeg selv har drøftet rundt de trender og funn jeg gjort gjennom
kampanalyser. Gjennom kampanalysene gjort på PC har jeg notert, tatt ut bilder og
situasjoner jeg mener er hensiktsmessige for oppgaven. Deretter er notatene og
situasjonene satt i system, slik at jeg enklere kunne finne frem igjen når oppgaven skulle
skrives. Når jeg har observert flere ting gjennom flere kamper, har dette blitt satt under
trender slik at jeg kunne jobbe ut i fra disse når oppgaven skulle skrives. Når jeg selv har
vært tilstede og analysert live, har jeg gjort dette med penn og papir, samt mobiltelefonen
og kamera. Jeg har filmet og tatt bilder underveis i kamper, som jeg senere har studert
nærmere. Jeg har opplevd at dette har vært gunstig, når du kan se mer dersom du filmer
selv kontra en TV-sending. Deretter har notater og video/bilde blitt sortert på lik måte
som kampene analysert på PC.

Drøftingen har jeg jobbet mest med, og forsøkt å få det objektivt. Jeg har i drøftingen også
sett andre lag på internasjonalt toppnivå, for å se etter likheter/motsetninger, for å få
større grunnlag for drøftingen. Jeg har også gjennom gode samtaler med kollegaer,
fotballtrenere og andre kyndige fått bedre grunnlag for drøftingen. I tillegg har godt
lesestoff om faget bidratt til bedre grunnlag for oppgaven, og for mine konklusjoner.

Intervjuene valgte jeg å ta til sist, når jeg da hadde bedre grunnlag for å stille de riktige
spørsmålene. Deretter har jeg stilt to faglig sterke personer spørsmål som i mine øyne er
relevante for oppgaven. Jeg har tatt ut enkelte sitater, og lagt de inn i oppgaven.
Intervjuene som helhet finnes til sist som vedlegg.




4
UEFA A-lisens 2015/16                                                    Ole Martin Nesselquist



Innledning
Hvordan organisere et 1-4-2-3-1-lag i etablert forsvar? er problemstillingen jeg valgte til
denne oppgaven. Det er flere grunner til at jeg ønsket å skrive om nettopp dette, men
først og fremst ønsket jeg selv å dykke ned i dypet rundt dette temaet. Jeg finner det
veldig spennende å se på hvordan forskjellige lag praktiserer etablert forsvar, og hvilke
strategier som finnes. Chelsea FC, som er laget jeg har tatt utgangspunkt i, var i 2014/15-
sesongen best i England. Gjennom denne sesongen har de ikke vært det. Dette viser
fotballens dynamikk, og alt som er spennende ved denne idretten.

Jeg vil bruke Chelseas kamper gjennom denne sesongen som utgangspunkt når jeg til slutt
skal konkludere med hvordan jeg vil organisere mitt lag i 1-4-2-3-1-formasjon. Mine
kvalitative kampanalyser gjennom årets sesong ligger til grunn for denne oppgaven,
sammen med intervjuer og faglig lesestoff rundt temaet. Jeg vil ikke kunne presentere én
endelig konklusjonen for idretten fotball, for dette er et individuelt tema. Men jeg vil til
slutt komme med min konklusjon til hovedproblemstillingen; Hvordan vil jeg organisere
mitt 1-4-2-3-1-lag i etablert forsvar?

Gjennom oppgaven har jeg også noen underproblemstillinger jeg vil drøfte rundt. Jeg
ønsker å se på Chelsea FCs individuelle egenskaper, for å se hvilke konsekvenser dette gir
for organiseringen av laget. Jeg ønsker å se på Chelsea FCs grunnprinsipper for etablert
forsvar, for å se om disse stemmer overens med de individuelle egenskapene til laget. Jeg
ønsker også å dykke litt ned i dette med mannsmarkering og soneforsvar. Er det ene bedre
enn det andre? Kan man kombinere disse to, for å skape den beste helheten? Og hvordan
skal dette eventuelt gjøres?

Det er mange spennende spørsmål jeg ønsker å finne ut av. For å oppsummere
innledningen; dette er mine problemstillinger:

Hvordan organisere et 1-4-2-3-1-lag i etablert forsvar?
Hva er Chelsea FCs grunnprinsipper i etablert forsvar?
Hvilke personlige egenskaper er det i Chelseas lag?
Mannsmarkering eller soneforsvar – hvilke forskjeller er det, og hva gir det laget ditt?
Hva er årsaken til Chelseas svake sesong 2015/16?

5
UEFA A-lisens 2015/16                                                        Ole Martin Nesselquist



Hva er etablert forsvar?
Etablert forsvar er definisjonen på fasen der laget forsvarer seg med god balanse i laget.

                                                                  ETABLERT          ETABLERT      D
                                                                                                  Ø
    INDIVIDUELL                                                   FORSVAR           ANGREP        D
                          1F                                                                      B
    DIMENSJON                                                                                     A
                                                                  OVERGANG          OVERGANG      L
                                                                                                  L
                                                                  A -> F            F -> A
    RELASJONELL
    DIMENSJON                   1F + 2F



    STRUKTURELL
                                             Samhandling i/og på tvers av ledd
    DIMENSJON


    SPILL/KAMP                                              Evnen til å løse situasjoner i kamp
    DIMENSJON




                       I BALANSE                             I UBALANSE




            Numerisk           Posisjonell          Numerisk          Posisjonell




Som modellene over viser, kan vi dele «etablert forsvar» inn i de forskjellige
fotballdimensjonene. Individuelt er det 1F-rollen som er mest fremtredende, men det er
viktig å nevne at det er mange ting som går under den individuelle dimensjonen i etablert
forsvar. Hvert eneste valg spillerne tar er en handling innenfor den individuelle
dimensjonen, men valget er en konsekvens av de andre dimensjonene. Den enkeltes valg
avhenger i veldig stor grad av med- og motspillere. Nettopp derfor finner jeg det selv
vanskelig å skille på handlinger i etablert forsvar i forhold til dimensjonene.




6
UEFA A-lisens 2015/16                                                     Ole Martin Nesselquist


Etablert forsvar er altså definisjonen på fasen hvor laget forsvarer seg i god balanse. Som
modellen over viser, kan du dele balanse i to deler; numerisk og posisjonell balanse. I
numerisk balanse er du flere spillere innenfor et område enn motstanderen, mens i
posisjonell balanse kan en være undertall, men man er posisjonert riktig. For å være i
optimal balanse, må både numerisk og posisjonell balanse være på plass. I denne
oppgaven har jeg tatt utgangspunkt i at etablert forsvar gjelder når man er i posisjonell
balanse. For eksempel har jeg analysert innleggssituasjoner hvor det har vært 2v1 mot
backen, men man er godt posisjonert til å forsvare innlegget.

Situasjoner etter balltap (overganger imot) er heller ikke tatt med i oppgaven. Det samme
gjelder dødballer, når dødballer er en egen kampfase.

Boken Ferdighetsutvikling i fotball (Bergo m. fl., Akilles 2002, s.56) viser
spilleprinsippmodellen hvor forsvarsspillets natur blir beskrevet med følgende modell:




Målet er å vinne ballen, hindre mål, og man skal gjøre dette ved å nekte
gjennombrudd/hindre rom. Balanse, dybde og konsentrering er sentrale begreper.




7
UEFA A-lisens 2015/16                                                  Ole Martin Nesselquist



Chelsea FCs grunnprinsipper i etablert forsvar.
Chelsea har gjennom hele sesongen benyttet seg av et 1-4-2-3-1-system. Det har vært en
stamme i laget som har spilt mye. Jeg har tatt utgangspunkt i følgende lag (disse har spilt
mest):




«Spilleprinsippmodellen forteller at det å vinne ballen og hindre mål er de overordnede

oppgave i forsvar. For å hindre mål må man jobbe for å hindre gjennombrudd. For å løse

oppgavene i forsvarsspillet søker man hele tiden å hindre rom for motstanderen, og

prinsippene (virkemidlene) for dette er balanse, dybde og konsentrering i forsvarsspillet.

Mens de overordnede oppgave er like for alle fotballag, er anvendelsen av balanse,

dybde og konsentrering ulik.»


Morisbak A, Ferdighetsutvikling for keepere (Akilles 2003), s. 18




8
UEFA A-lisens 2015/16                                                   Ole Martin Nesselquist


Høyt press




Når man har presset høyt i banen, har Chelsea primært presset med kanter og spiss på
motstanderes bakre 4’er. 10’er-rollen har blitt noe dypere, og bidratt med å dekke
rommet bak sammen med de to sittende spillerne. Backene har hatt ansvaret for hver sin
kant, og hatt mannsmarkering på disse. Stopperne har hatt ansvaret for balanse, og
dekking av bakrommet sammen med egen keeper. Det har da på mange måter sett ut som
en 1-4-3-3, med to flate 3’ere i to ledd. Backenes posisjon har vært avhengig av
motstanders kant/ving.

«Hvis kontroll er å kontrollere hvor på banen ballen er, hva folk ser på og folk ser jo på
ballen, så er det vanskelig å føle full kontroll uten å ha ballen. Da vil nødvendigvis
motstanderen ha den. Men du kan jo stoppe motstanderen fra å komme inn i en del rom
også videre, og således kontrollere. Altså ved å utøve et etablert forsvar godt vil du jo
kunne nekte motstanderen en del rom, og nekte dem å komme en del plasser som gjør
at du allikevel tar kontrollen. Men det er mer sånn posisjonell kontroll, eller ballrelatert
kontroll.»

Geir Jordet, 26.01.2016

Det motstandere ofte har benyttet seg av da, er rommet bak den enslige spissen i presset.
Motstanderne har gjerne satt i gang på en midtstopper, fått spissen i press, og deretter
spilt inn på rettvendt, dyp midtbanespiller. Utfordringen som ofte har oppstått da, er at


9
UEFA A-lisens 2015/16                                                    Ole Martin Nesselquist


motstanderen kan sette fart mot den neste 3’eren i presset. Og den har ofte bestått av
Oscar, Matic og Fabregas.

Det er veldig sjelden Chelsea vinner ball i høyt press. Det beste Chelsea har fått ut av høyt
press gjennom denne sesongen, er en støttepasning til keeper og lang ball (slik som på
bildet over). Det kan godt hende det også er målsetningen til Chelsea med høyt press. De
står med tre høye spillere mot motstanderes B4, for å presse frem en lang ball. Også
kantene til Chelsea har vært veldig mannsorienterte på sine backer, noe vi kommer tilbake
til senere i oppgaven.

Det har ofte vært en utfordring for Chelsea å spille etablert forsvar med høyt press, mye
på grunn av tempomangel hos egne midtstoppere. Dette tok Mourinho tak i ved å spille
med Zouma en periode. Zouma har vært mer og mer fast i sin stopperposisjon, mens
Cahill og Terry har variert noe mer. Dette også på grunn av skader.

Lavt press

I lavt press har de endret seg stort gjennom sesongen. Tidlig i sesongen var det veldig
tydelig at vingene og spissen var der for å kontre. De bidro lite/ingenting i lavt press, og




man forsvarte seg til tider kun med keeper, B4 og to dype midtbanespillere. 10’er-spilleren
hadde ofte ansvar for å ta ut playmakeren til motstanderen. Dette resulterte i store rom
for Matic og Fabregas, som tidlig i sesongen skapte utfordringer. Motstanderen vred

10
UEFA A-lisens 2015/16                                                     Ole Martin Nesselquist


spillet høyt i banen, og satte overtall mot Chelseas backer. Dermed ble det mye
innleggssituasjoner. Ved innlegg imot, kjørte Chelsea tidlig i sesongen en ren
mannsmarkering.




På bildet over (som er tatt ut av en situasjon mot Manchester City), kom dette veldig
tydelig frem. Her har City vridd spillet høyt i banen, og skapt en situasjon mot Ivanovic.
Willian (10’er denne kampen) har blitt spilt dyp, og avstanden mellom Matic og Fabregas
er blitt lang etter vridningen av spiller. Matic har fulgt Y. Touré, men nå overlatt han til
Cahill. D. Silva drar inn i rom 2, og Cahill følger ukritisk mann. Dermed blir avstanden til
Terry for lang, og situasjonen ender med fri heading fra 7 meter (Y. Touré), men ikke
scoring. Dette er situasjoner vi så veldig ofte med Chelsea de første 10 kampene.

En endring i grunnspillet som var avgjørende var å ha mannsmarkering med kantene, som
gjorde at det sjeldent ble tydelige 2v1-situasjoner mot egen back. I tillegg ble da rommet
for Matic/Fabregas mindre å dekke, når kantene var nede dersom motstanders back ble
høy. I tillegg til denne endringen, var det tydelig at midtstopperne var noe mer
soneorienterte på innlegg imot, og de holdt seg sentralt i banen.




11
UEFA A-lisens 2015/16                                                   Ole Martin Nesselquist


På bildet over, i kampen mot Manchester United, er denne endringen veldig synlig. Her er
det også greit å nevne at det har vært ett managerbytte (Hiddink inn). Begge stoppere og
motsatt back har kontroll inne foran målet. Her forsvarer Chelsea seg med samtlige 10
utespillere, når Hazard (spiss denne kampen) er på vei ned for å ta ut returrommet.
Ivanovic har nettopp presset venstre back, og tvunget han til å slå støttepasning. Willian,
Mikel, Matic og Fabregas har vært ute bredt for å sikre, slik at stopperne kan holdes
sentralt. De er mer kompakte, og åpner opp muligheten for vridning av spill til motsatt
back.



Romprioriteringer

Min observasjon er at Chelsea FC er generelt opptatt av å forsvare seg godt sentralt, og
leder spillet utover. Chelsea er opptatt av å ha mye folk sentralt, og åpner heller opp rom
bredt i banen (slik det er vist på bildet under). Først når motstanderen kommer inn på
siste 1/3-del ser man tydeligere at 1F leder ballfører ut mot sidelinjen.




12
UEFA A-lisens 2015/16                                                    Ole Martin Nesselquist


På bildet over her ligger Chelsea kompakt sentralt i banen når midtstopper har ball, og
åpner rom for begge backene. Når da ball kommer ut på back (se under), så skyver de
sentrale midtbanespillerne over for å fortsatt stenge sentralt, samtidig som man åpner
noe rom bredt.

Over ser du at backen har mottatt ball, og de lar vingen få noe rom, samtidig som de er
kompakte og trange inn sentralt.




For å oppsummere noen grunnprinsipper i forsvarsspillet til Chelsea:

Utgangspunkt i 1-4-2-3-1, som blir til 1-4-3-3 i høyt press og 1-4-4-1-1 i lavt press.
Mannsmarkering på backer og kanter, og soneforsvar med innrømmelse til
mannsmarkering i sentrallinjen. Spiss og 10’er-rollen jobber primært som
kontringspunkter. De er generelt opptatt av å unngå spill sentralt, og leder spillet utover




når de har mulighet. Når ballen har kommet ut bredt, er de opptatt av å unngå vridning
for å vinne ballen i det trange området hvor de har ledet motstanderen.




13
UEFA A-lisens 2015/16                                                   Ole Martin Nesselquist



Individuelle egenskaper i laget
Hvis jeg tar utgangspunkt i laget under, så er det fra mitt perspektiv en del styrker og
svakheter i laget knyttet til etablert forsvar. Naturlig nok ble mange av motstanderne klar
over Chelseas styrker og svakheter gjennom fjorårets sesong. I fjor forsvarte Chelsea seg i
lavt press med keeper, B4 og en midtbane 3’er. I år har motstanderne vært veldig bevisste
på vridning av spill høyt i banen, og utnyttet bredt siderom.




Thibout Courtois

Courtois er en keeper med sterke kommunikasjonsevner, samtidig som han er god i
feltarbeidet og på strek. Han har noen mangler på sweeper-egenskaper. Spesielt fra
november og inn mot nyåret har Chelsea vært flinke til å forsvare innlegg med stopperne
mer sentralt, samt Courtois i feltarbeidet.




14
UEFA A-lisens 2015/16                                                    Ole Martin Nesselquist


Branislav Ivanovic

Ivanovic er en spiller det er vanskelig å identifisere noen spisskompetanse på i mine øyne.
Han er veldig god på mye, og veldig dårlig på lite. Men jeg har i år observert at han har
mangler i 2v1-situasjoner defensivt. Timingen i presset hans har vært for dårlig, og
avstanden til 1A når han skal presse ballfører er også ofte for stor. Ivanovic var en av
spillerne som virkelig ble bedre når kantene bidro mer defensivt. Han er en spiller som
tydelig er veldig god i den relasjonelle dimensjonen. I tillegg slet han tidvis med
posisjonering når innlegg ble slått fra motsatt side, men dette har nok blitt justert på i
treningsarbeidet. Der har han vist god utvikling gjennom sesongen.

John Terry

John Terry er i mine øyne en av de beste midtstopperne i England, men med en veldig
tydelig mangel; nemlig tempo. Han er ofte veldig god når Chelsea skal forsvare seg lavt,
men kan bli avslørt når de skal forsvare seg høyt. For eksempel i andre omgang mot West
Bromwich, hvor Chelsea skulle presse høyt. Da er Terry først medskyldig i ett mål, før han
får rødt kort for felling som bakerste mann. Han er ekstremt dyktig på å forsvare innlegg,
gjennom god kroppsvinkel, orientering og vurderingsevne.




15
UEFA A-lisens 2015/16                                                      Ole Martin Nesselquist


På bildet over ser du et eksempel på hvordan Terry jobber i boks. Et prakteksempel på
kroppsstilling, kontroll på mann og posisjonering i boks.

Gary Cahill

Cahill er på mange måter ganske lik Terry. Han er ikke like sterk på å forsvare boks, men
han har mer tempo. Cahill er god til å forsvare høyere i banen, når han er flink til å lese
lengre baller og god på å forsvare rommet bak seg. Han har god timing når han faller av,
og er god i luften. I lavere forsvar blir han tidvis tatt på svak forflytning over kortere
avstander, samt at han ikke er like sterk på mannsmarkering i boksen.

Kurt Zouma

Zouma er den minst rutinerte av midtstopperne, men har voldsom fysikk. Han er ekstremt
eksplosiv, og er veldig sterk i duellspillet. Han er veldig god på å håndtere krisesituasjoner,
først og fremst fordi han er veldig rask og har veldig god kompetanse på taklingsteknikker.
Zouma er god i innleggssituasjoner hvor han er riktig posisjonert og hvor han har god
kontroll på motstanderens spillere. Han kan ofte være på vei ut av boks når innlegget




kommer, og lar seg for enkelt rive med av bevegelser. Slik som på bildet over, hvor
Tottenham har ballen bredt, og Zouma er dratt ut av posisjon og har ikke kontroll på
spilleren på vei inn mot mål.




16
UEFA A-lisens 2015/16                                                   Ole Martin Nesselquist


Cesar Azpilicueta

Azpilicueta har denne sesongen spilt venstre back. Han er den backen som er best 1v1
defensivt, mye fordi han er veldig fotrapp og hurtig på korte avstander. Det er her han har
sine beste egenskaper defensivt. Han er mannsorientert, og kan følge kanten omtrent
hvor som helst. Jeg har sett at dette er noe enkelte motstandere har utnyttet i stor grad,
ved å dra Azpilicueta inn i banen for å komme med backen rundt. I tillegg har han
utfordringer når innlegget kommer fra motsatt side, mye på grunn av manglende
kompetanse i luftrommet.




Cesc Fabregas

Fabregas er den spilleren som har spilt mest sammen med Matic. Etter at Hiddink kom inn
har Mikel godt inn sammen med Matic, og Fabregas har spilt høyere i banen eller vært på
benken. Jeg kan forstå at Hiddink ønsker en til med defensive ferdigheter i
midtbaneleddet. Man har tidvis sett at Fabregas har mangler i forsvarsspillet, og sliter med
å lese spillet defensivt. Fabregas er en veldig god fotballspiller, men jeg har sett tendenser
til at den dype midtbanerollen ikke er hans beste.




17
UEFA A-lisens 2015/16                                                        Ole Martin Nesselquist


Nemanja Matic

Matic er nok den beste forsvarsspilleren av Chelseas midtbanespillere. Han er en god
ballvinner, med gode førsteforsvarerferdigheter og han fysisk veldig sterk som gir han en
fordel i alle dueller. Han er også klok, og er ofte godt posisjonert.




På bildet over har Fabregas mistet kontroll over sin sone, og Bournemouth spiller mellom
Fabregas og Matic og er på vei inn i mellomrommet. Matic ender opp med å hente inn
ballfører, for å tvinge ballfører til å vende tilbake.

På bildet under har Joshua King akkurat hatt ball feilvendt, og Cahill er ute av posisjon.
Matic er våken og faller ned som stopper. Disse to bildene gir ett godt blikk på hvor viktig
Matic er. Jeg har observert at han er viktig i form av å «rydde opp» etter medspillerne
sine. Han har god defensiv orientering, er flink til å lese spillet, i tillegg til at han er god
fysisk. Alt dette gjør han til en veldig viktig ballvinner, og en nøkkel for Chelsea defensivt
slik jeg har sett det.




18
UEFA A-lisens 2015/16                                                    Ole Martin Nesselquist




Pedro og Eden Hazard

I mine øyne er Pedro og Hazard to forskjellige spillere defensivt. Pedro er en veldig lojal
spiller, som jobber hardt for laget. Hazard jobber hardt når han er direkte involvert i
spillet, når ballen er i nærheten. Det som kan ha vært en positiv endring for Chelseas
forsvarsspill var å ha Hazard som spiss, og Pedro på kanten nettopp på grunn av dette.
Pedro virker flinkere til å ta ansvaret for backen, og mer tilstede i forsvarsarbeidet. Han er
relativt sterk på defensiv orientering, og aggressiv i presset sitt. Hazard kan også være
aggressiv i presset, men han må ofte løpe lengre for å sette presset fordi han kan ha
slurvet med forflytning i forkant av situasjonen. Hazard kan se for lenge på ballen, for så å
oppfatte for sent at backen har gjort en bevegelse. Dermed kan han ofte ligge litt på
etterskudd i presset sitt.




19
UEFA A-lisens 2015/16                                                        Ole Martin Nesselquist


Willian

Willian på høyresiden har i manges øyne vært Chelseas beste spiller så langt i årets
sesong, først og fremst på grunn av offensive ferdigheter. I mine øyne er han ingen stor
førsteforsvarer, men er utrolig aggressiv i presset sitt når han forsvarer lavt i banen. Han
er ekstremt hurtig, og bruker dette godt i forsvarsspillet sitt. Han fungerer spesielt fint i
mannsmarkering. Om Willian har ansvaret for motstanderens venstre back, kan Willian
ligge 10-15 meter unna for å ha rom til å kontre, og fortsatt ha kontroll på backen på
grunn av sin fart og aggressivitet. Han har derimot tidvis hatt utfordringer med orientering
uten ball. På bildet under har han ikke fått med seg at kanten til Ivanovic har trukket inn i
banen, og at Ivanovic har blitt med. Willian slipper Tottenhams venstre back, og det ender
med en god gjennombruddspasning.




Oscar

Oscar er også en spiller som i mine øyne kan bli bedre som 1F. Han er derimot ekstremt
lojal, og jobber hardt. Jeg har observert at utfordringen til Oscar er at han blir litt for vill i
arbeidet sitt, og løper nok mer enn nødvendig veldig ofte. Han har også en svakhet i
defensiv orientering, når han ofte setter ett press på ballfører uten å ta ut noen av
ballførers alternativer. Dermed kan han være for enkel å spille rundt.




20
UEFA A-lisens 2015/16                                                   Ole Martin Nesselquist




Slik som på bildet over her, når Oscar setter press på midtstopperen til Bournemouth. Jeg
ser på det som hensiktsmessig at han samtidig som å sette press, dreper
pasningsmuligheten til sentral midtbanespiller. Han dekker store rom, er lojal og aggressiv
i presset, men han kan være for dårlig strukturert og ha for lite tanke bak presset sitt.
Dermed har jeg sett at motstanderen ofte ender opp rettvendt i rommet bak Oscar.




Diego Costa og Eden Hazard

I mine øyne mangler både Costa og Hazard gode førsteforsvarsferdigheter. Det er heller
ikke en veldig naturlig egenskap å ha som spiss, men mangelen på arbeidsvilje har
gjennom mine observasjoner vært tydelig gjennom sesongen. Dette har gjort at Chelseas
midtbane har måttet jobbe enda hardere for å dekke rom. Om dette er spissens valg, eller
om dette er en beskjed fra treneren vil jeg ikke spekulere i. Min oppfattelse er at spissens
rolle i Chelseas etablerte forsvar er for liten. Min oppfattelse er at man i moderne fotball
er man helt avhengig av en hardtarbeidende spiss, som bidrar nok i forsvarsarbeidet.




21
UEFA A-lisens 2015/16                                                   Ole Martin Nesselquist



Mannsmarkering eller soneforsvar?
Det eksisterer ulike oppfatninger om hvordan forsvarsspillet skal organiseres. Larsen
(2002) skiller mellom soneforsvar, mannsmarkering og kombinasjonsforsvar i sin
beskrivelse av ulike forsvarstyper. Larsen beskriver de ulike forsvarstypene som gjengitt
nedenfor:

«Soneforsvar legger vekt på tett press på ballfører og gode sikringsforhold. Spillerne
forholder seg til hverandre. Markeringsforsvaret legger stor vekt på markering. Spillerne
forholder seg til motstanderne. Kombinasjonsforsvar er en blanding av soneforsvar og
markeringsforsvar»

Larsen m.fl., Ferdighetsutvikling i fotball (Akilles 2002), s. 6-7



Generelle fordeler og ulemper

I internasjonal fotball finner ikke jeg noen lag som lenger praktiserer rent soneforsvar,
eller ren mannsmarkering. Valget av filosofi i organiseringen til ditt eget lag er mye preget
av kulturen i klubben og landet.

«I norsk fotball er det tradisjon for å skille mellom ulike måter å spille på. Begrepene
sone- og markeringsorientering beskriver ulike måter å organisere forsvarsspillet på, og i
Norge har soneforsvar vært prioritert i de senere årene. Dette har sammenheng med
engelsk og svensk påvirkning på norsk fotball, og ikke minst de norske landslagenes
suksess på 90-tallet.»

A. Bergo m.fl, Ferdighetsutvikling i fotball (Akilles 2002), s. 177




22
UEFA A-lisens 2015/16                                                  Ole Martin Nesselquist




                                                                                   I




2015/16-sesongen har Chelsea hatt en blanding av mannsmarkering og soneforsvar, hvor
vingene og backene til Chelsea har vært mannsorienterte, mens sentrallinjen til Chelsea
stort sett har operert i soneforsvar, med mannsmarkering i sonene.




Figuren er hentet fra Effektiv fotball (Olsen m.fl., 1994, s. 64)

På modellen over vil jeg si at Chelsea har vært mellom 2 og 3 gjennom denne sesongen.
Modellen viser de to prinsipielle måtene å organisere forsvaret på, men innrømmelse til
den andre organiseringen. Som skrevet tidligere finner ikke jeg noen lag som i dag spiller
ren mannsmarkering eller rent soneforsvar, men de fleste lagene ligger på denne mellom
1-4 på denne modellen.




23
UEFA A-lisens 2015/16                                                   Ole Martin Nesselquist




 På generelt nivå                 Mannsmarkering                   Soneforsvar
 Fordeler                         - Press på ballfører             - Mindre rom å spille på
                                  - Tydelig ansvarsfordeling       - Bedre sikringsforhold
                                  - Vanskeligere for motstander - Mer avhengig av relasjoner
                                  å dominere kamper                internt i laget
                                                                   - Bedre kontroll på bakrom
                                                                   og mellomrom
 Ulemper                          - Kan skape store avstander i    - Vanskeligere å få press på
                                  laget                            ballfører
                                  - Blir fort ubalanse i laget     - Vanskeligere å dominere
                                  - Ekstremt avhengig av den       kamper
                                  individuelle dimensjonen         - Sårbare for stor forflytning
                                  - Sårbare i bakrom               hos motstanderlaget
                                                                   (undertallssituasjoner kan
                                                                   oppstå)



Modellen over er veldig generell, og i utgangspunktet vil jeg si det er umulig å si noen
klare fordeler/ulemper ved det ene eller det andre. Det vil i stor grad handle om fotballens
dimensjoner, medspillere og motspillere. Men gjennom mine observasjoner av Chelsea i
år, har jeg plukket opp noen trender som har gått igjen. Disse trendene står beskrevet
over i modellen.

«Oppgaven er hvertfall forskjellig, altså stereotypien av de to måtene å forsvare seg på.
Det vil gi veldig ulike krav til oppmerksomhet, type oppmerksomhet, som er ganske
innlysende egentlig. At i et soneforsvar er du er nødt til å forholde deg til medspiller og
ball som legger retningslinjer for hvor fokuset ditt skal være.»

Geir Jordet, Oslo 26.01.2016

Med mannsmarkering har man ofte en stor fordel i å havne i gode pressituasjoner. Press
på ballfører vil oftere oppstå tidlig, fordi man kan ta utgangspunkt i en posisjonering


24
UEFA A-lisens 2015/16                                                   Ole Martin Nesselquist


nærmere motstanderen. Samtidig vil det være tydelige arbeidsoppgaver å forholde seg til,
når spillerne vet hvilken spiller de har ansvaret for. Gjennom disse to punktene, og spesielt
punktet med press på ballfører, vil ofte konsekvensen være at motstanderen vil slite med
å dominere kampen i forhold til ballinnehav. Som regel vil motstanderlaget mot
mannsorienterte lag ende opp med å slå mye langt for å vinne andreballer, når presset er
såpass hardt på ballføreren. På internasjonalt nivå har de fleste lag nå en ambisjon om å
spille relativt Possession-orientert fotball, og nettopp godt mannsmarkeringspress kan
nekte dette.

Noen ulemper med mannsmarkeringen kan fort være at det blir for store avstander i laget
og i leddene. For eksempel med Chelsea, har det i mine øyne tidvis blitt for store rom for
Fabregas og Matic når vingene er mannsorienterte på hver deres back. Dermed har det
tidvis blitt stor strekk i Chelseas midtbane, og motstanderen har kommet altfor lett til i
mellomrommet. Den kampen dette var tydeligst, var kampen mot Manchester City.




Situasjoner som oppsto i denne kampen var som beskrevet på bildet over. Sagna sto igjen
for å oppta Hazard, og D. Silva strakk ut i bredt mellomrom. Denne situasjonen ville ikke




25
UEFA A-lisens 2015/16                                                  Ole Martin Nesselquist


oppstått dersom Chelsea spilte rent soneforsvar i midtbaneleddet, da Hazard ville vært
lavere og nektet spill mellom seg og Matic inn i mellomrommet.

«Prinsippene for markering tenker jeg er enklere enn prinsippene for soneforsvar. Så om
du ikke har innlæring, tenker jeg markering er greit. Men man ønsker jo innlæring, og da
tenker jeg soneforsvar kan ha en del fordeler som sagt i forhold til øving også videre.
Også kommer det emosjonelle inn, motivasjonelle, det er jo noe veldig greit med det å
ha en mann å stoppe.»

Geir Jordet, Oslo 26.01.2016

I ett soneforsvar vil det oftere være mindre rom for motstanderen å spille i. I
soneforsvaret er man mer opptatt av avstander i og mellom leddene, og komprimering når
man presser ballfører. Et lag organisert i soneforsvar er opptatt av å nekte rom, og da
spesielt bakrom og mellomrom. Dette gir igjen bedre sikringsforhold, som bidrar til at den
individuelle dimensjonen ikke er like viktig som i markeringsforsvar. Men i et soneforsvar
er derimot den relasjonelle og strukturelle dimensjonen ekstremt viktig. 1F og 2F er
sentralt i et soneforsvar, samtidig som laget må være strukturert i helhet. Presset på
ballfører er ikke alltid like godt i soneforsvar, og dermed må man dekke de rommene hvor
motstanderen mulig kan skape sjanser.




26
UEFA A-lisens 2015/16                                                    Ole Martin Nesselquist


På bildet over ser man Atletico Madrid mot Barcelona, en kamp hvor kompakt og
aggressivt soneforsvar virkelig blir praktisert på beste nivå (i mine øyne). Her ser man en
bakre 4’er som er relativt kompakt, med høyrebacken ute av bildet. Midtbane 4’eren til
Atletico Madrid er komprimert, med en som er fremme og presser på ballfører, mens de
andre komprimerer for å stenge mellomrommet. På bildet over er det ca 30 meter mellom
kantene til Atletico Madrid, som er relativt lite fordelt på fire personer.

En ulempe ved rent soneforsvar kan være at man ofte ikke lykkes i høyt press, fordi det er
for store rom å dekke. Dermed blir det ofte enklere for motstanderen å dominere kampen
(Possession/Ballinnehav). Samtidig trenger det ikke være noen svakhet at motstanderen
har mer ballinnehav enn laget ditt, men mange lag liker i moderne fotball å ha mest ball.
Igjen da blir det en naturlig konsekvens at du må være dyktig til å nekte mellomrom og
bakrom, og sørge for at motstanderen ikke får spille gjennom lagdelene dine. Så lenge
motstanderen har ball foran dine ledd, så er det ikke farlig at de har ball.

«Å lykkes i lavt press for meg, i min filosofi, er å kunne gå fra lavt press til høyt press. Jeg
tenker også at en definisjon av det er å kontrollere kampen selv om man ikke har ball.
Når man er i lavt press har motstanderen mye rom på egen halvdel til å styre kampen
med ballen. Og da er det i mitt hode å lykkes i lavt press ved å kontrollere kampen i lavt
press. De kan trille ball, og være litt inn og ut av våre ledd, men ikke mer enn det. Da har
vi lykkes i lavt press.»

Haakon Lunov (Oslo 22.01.16)

Andre situasjoner som kan oppstå i et rent soneforsvar er undertallssituasjoner rundt ball.
Dersom motstanderen er ekstremt opptatt av stor forflytning, og såkalt «lokalt overtall»
(for eksempel en 3v2-situasjon bredt i banen), så kan det skape utfordringer i forhold til
sonene laget ditt jobber etter.

Det finnes i mine øyne ingen fasit på fordeler og ulemper ved mannsorientert- eller
soneforsvar. Dersom begge gjennomføres med nødvendig kvalitet, og det passer
kampbildet bra vil begge deler kunne fungere fint. Even Ødegaard skriver i sin oppgave om
nettopp dette, og forklarer godt med modellen under. Det handler om prioriteringer, hvor
soneforsvar har press, sikring og dekking av rom som topp tre, mens markeringsforsvar


27
UEFA A-lisens 2015/16                                                 Ole Martin Nesselquist


har sikring som nummer fire. På denne måten kan man da være mer avhengig av 1F-
ferdighet, og presset på ballfører.

 Soneforsvar                                     Markeringsforsvar

 1. Press                                        1. Markering
 2. Sikring                                      2. Press
 3. Dekke rom                                    3. Dekke rom
 4. Markering                                    4. Sikring

(Ødegaard E, En analyse av Juventus’ spillestil (2014) s. 15)




Mannsmarkering eller sone på forskjellige posisjoner?

«Jeg tenker at bruk av mannsmarkering eller sone på forskjellige posisjoner er fornuftig.
Jeg mener at vi har mye å gå på dette når vi er ute og konkurrer i Europa. Jeg tror evnen
vår i norsk fotball til å forsvare på denne måten vil være mer effektivt mot enda bedre
motstand, som i Europa.»

Haakon Lunov (Oslo 22.01.16)




I dette avsnittet vil jeg ta utgangspunkt i kun utespillerne. Det er mange spennende
kombinasjoner av soneforsvar og mannsmarkering i etablert forsvar, hvor for eksempel
Chelsea har kjørt mannsmarkering på backene og kantene, mens de har stort sett spilt
med soneprinsipper i sentrallinjen. Mine observasjoner tilsier at det hos midtstoppere er
en gjennomgående internasjonal trend på å kjøre mannsmarkering når man forsvarer i
16’meteren, men ellers i sone.




28
UEFA A-lisens 2015/16                                                        Ole Martin Nesselquist


Spisser

Spissens rolle i forsvar har blitt større og større de siste årene, og utvikling av moderne
fotball har gjort at spissens rolle er blitt veldig viktig også når laget ditt ikke har ball. Det er
forskjellige måter å bruke spissen i et forsvarsspill på, hvor spissen kan forholde seg til
soner i forskjellige størrelser (kan være en veldig sentrert sone, eller en bred sone hvor
spissen også må presse backer), eller så kan spissen ha ansvaret for midtstopper.

I høyt press er det flere og flere som opererer med mannsmarkering hos sine spisser, slik
jeg ser det. Utfordringen her, slik Chelsea har opplevd, er at motstanderen dropper ned en
av sine midtbanespillere og dermed skaper ett overtall. Dermed blir ofte spissen tidlig
utspilt. Dersom spissen da kun skal forholde seg til midtstopperen, vil ofte midtbaneleddet
blir overspilt i neste fase. Dersom man bruker spissen i soneforsvar, kan spissen også følge
midtbanespilleren (ballfører), og dermed bidra til å presse frem feil. Dersom sonen blir for




stor, og spissen også skal presse back (mest vanlig om man spiller med to spisser), kan
man bli veldig sårbare for vridning av spill i motstanders frispilling. Fordelen da er at
kantene kan forholde seg til midtbaneleddet, og dermed vil motstanderen møte ett
kompakt midtbaneledd etter denne vridningen av spillet.

Diego Costas rolle i høyt press har stort sett vært sone-preget, med ansvar for å stenge
motsatt side og isolere spillet på en side. På bildet over har keeperen til West Bromwich
ball, og Costa forsøker å låse ballen på West Bromwichs høyre side. Man ser at kantene er

29
UEFA A-lisens 2015/16                                                       Ole Martin Nesselquist


mannsorienterte, og Willian (10’er denne kampen) bidrar til å låse spillet på en side. Dette
kan være effektivt, men man er avhengig av å nekte vridning av spill. Dersom Myhill lykkes
med å frispille Olsson kan det potensielt bli mye mellomrom for Morrison.

I lavt press er det også variasjon i hvordan Chelsea (og flere) bruker spissen. Chelsea har
endret seg der gjennom sesongen, mulig som en konsekvens av resultatene. Tidlig i
sesongen lå utelukkende Costa igjen og ventet på mulighet for overgang. Mine
observasjoner tilsier at spissen i den seneste perioden har bidratt lavere i banen, ved å ta
ut sonen foran midtbaneleddet. Til tider (noe avhengig av kampplan) har også spissen
vært mannsorientert på motstanders dype midtbanespiller, for å isolere spillet og nekte
vridning.

Om man skal praktisere sone på spissen i lavt press, er det viktig hvor sonen er. Noen
velger å operere med en høy sone, hvor spissen skal ligge på midtstopperne. Her velger
noen å legge han på ballside, andre på motsatt. En fordel ved å legge spissen på ballside er
at de vil ikke kunne bruke stopper på ballside til å vri spillet. Dersom de skal vri spillet vil
de i stor grad måtte gå gjennom sentrale midtbanespillere, eventuelt gjennom motsatt
midtstopper.

Dersom man velger å legge spissen vekk fra ballside, vil motstanderen kunne bruke
midtstopperen på ballside til å løse opp spillet. Da er man også i stor grad avhengig av
midtbanens posisjonering og press. Dersom man møter lag som er veldig gode i den
relasjonelle dimensjonen, og som ofte lykkes med trange kombinasjoner, kan det være en
fin måte og presse frem en støttepasning på. Om man åpner opp midtstopperen på
ballside kan man lokke frem en støttepasning i stedet for å presse frem kombinasjonsspill
etterfulgt av gjennombrudd og potensiell målsjanse. Dette observerte jeg at Chelsea
praktiserte mot Manchester United.

Mange av de samme prinsippene vil gjelde om man praktiserer mannsmarkering for
spissen, og spilleren han har ansvaret for er midtstopperen. Det jeg opplever som veldig
effektivt, spesielt mot ballsterke lag, er å bruke spissen i mannsmarkering til å ta ut
motstanderens dype midtbanespiller. På denne måten kan du presse frem lengre
støttepasninger (ned til midtstoppere), og du får ofte større mulighet til å pushe ut laget
ditt.

30
UEFA A-lisens 2015/16                                                  Ole Martin Nesselquist


Kanter

Mine observasjoner tilsier at Chelsea nesten utelukkende i årets sesong har gjennomført
mannsmarkeringsprinsipp for sine kantspillere. I den siste tiden har kantene hatt en lavere
utgangsposisjon, men har fortsatt hatt ett tydelig ansvar for sine backer.

I høyt press har Chelsea, som tidligere skrevet, operert i stor grad med en fremre 3’er,
hvor kantene har vært involvert. De har fortsatt hatt ansvaret for backene sine, som har
gitt store områder å dekke for spissen. Det kan bli for store rom dersom backene forblir
brede og lave, og motstanderen kommer enklere til gjennombrudd sentralt i banen. Et
tydelig eksempel på dette kom mot Manchester City tidlig i sesongen, når en del av
kampplanen til Manchester City var å holde Sagna (høyreback) lav og bred. Hazard sto og
fulgte han, som ga store rom fremover til David Silva (10’er). Dersom man hadde spilt med
rene soneprinsipper i dette scenarioet, hadde neppe dette blitt ett problem fordi Hazard




hadde vært nede og dekket rom. Utfordringen oppsto når D. Silva gikk ut i bredt siderom,
og han ikke lenger var innenfor N. Matics sone.

Dersom man operer med rene soneprinsipper på kantene også i høyt press, kan det blir
for store rom å dekke. Ved å for eksempel sideforsyve for langt i høyt press, kan man
potensielt få ekstreme rom å dekke senere i spillet. Dersom man har en ambisjon om å
presse høyt i soneforsvar, skal man i teorien dekke rom på 104x64 meter. Hvis man legger


31
UEFA A-lisens 2015/16                                                    Ole Martin Nesselquist


presshøyden lavere, for eksempel ved midtstreken, vil rommet være på 52x64 meter, som
er halvparten. Derfor er det også en risiko tilknyttet å bruke kantene i ren sone i høyt
press.

Dette avhenger også noe av hvilken formasjon man foretrekker, men jeg tar utgangspunkt
i Chelseas formasjon 1-4-2-3-1. Når man har to sentrale midtbanespillere i tillegg til 10’er-
rollen, blir det omtrent uansett store rom å dekke for en midtbane 4’er i soneforsvar høyt
press.

Når det gjelder kantenes rolle i lavt press opplever jeg veldig store forskjeller på
mannsmarkering kontra soneforsvar. I et soneforsvar vil kantens rolle være å sideforsyve,
opprettholde korte avstander i midtbaneleddet og holdet laget komprimert. Da åpner
man som regel mye rom på motsatt side fra ball, men det er generelt kantene lite opptatt
av i et soneforsvar. Dersom man spiller mannsmarkering, kan man tidvis oppleve i 1-4-2-3-
1 at det ser ut som 1-6-2-1-1, fordi motstanders backe blir høye og brede. Dette gir veldig
ofte store problemer for de to sentrale midtbanespillerne.




32
UEFA A-lisens 2015/16                                                   Ole Martin Nesselquist


På bildet over er kantene til Chelsea sirklet inn, mens det er markert en rød strek mellom
de to sentrale midtbanespillere til Chelsea. Situasjonen har oppstått som en konsekvens
av kanter som har fulgt backen sin, mens de to sentrale midtbanespillerne har blitt skyvet
for langt over. Det som skjer i sekundene etterpå er pasning inn i midten,
kombinasjonsspill og scoring til Manchester City. I et soneforsvar ville det neppe sett slik
ut (alternativ posisjonering i henhold til strukturell dimensjon er markert med blå prikker).

Dersom man praktiserer soneforsvar i lavt press med kantene sine, kan man også være
sårbare for vridning av spill, når man kan havne i undertall mot egen back og få mye
innlegg mot seg. Sånn sett er valget mannsmarkering/soneforsvar for kantene et veldig
viktig valg fra trenerens side. Man velger på mange måter hvilke situasjoner som skal
oppstå. Ved bruk av soneforsvar kan man få mye innleggssituasjoner mot seg, mens man i
ett mannsmarkeringsforsvar vil potensielt få mye gjennombrudd sentralt fordi
motstanderens backer er brede.

«Det handler om felles forståelse både i mannsmarkering og i soneforsvar, men det
handler om tydelighet fra treneren og trenerteamet, samt i treningshverdagen.
Tydelighet på feltet på hvordan man skal forsvare seg. Det finnes fordeler og ulemper
ved begge disse to, og da handler det om tydelig om hvordan man skal løse det slik at
man drar fordelene til sin fordel.»

Haakon Lunov (Oslo, 22.01.16)

10’er-rollen

Den offensive midtbanerollen, eller den hengende spissen, har selvsagt stor sammenheng
med hvordan laget bruker spissen i forsvarsspillet. Det er ytterst sjelden man ser en spiss i
mannsmarkering, og en 10’er i soneforsvar eller omvendt.

I høyt press vil ofte 10’erens rolle i mannsmarkering blir midtstopperen spissen ikke har
ansvaret for. Deretter flytter som regel midtbaneleddet etter, for å kunne sette et godt
nok press på ballføreren. Dersom man velger å bruke 10’eren i mannsmarkering, men tar
han ned på motstanderens dype midtbanespiller blir det ofte for enkelt å frispille forbi
spissen. Utfordringen vil uansett være rommet bak eller foran 10’eren i høyt press.
10’eren er en rolle skapt først og fremst for offensiv gevinst, ved å ha en spiller som


33
UEFA A-lisens 2015/16                                                     Ole Martin Nesselquist


vandrer i mellomrommet og som kan skape overtall og ubalanse på siste 1/3-del. Derfor er
det ganske naturlig at rollen havner litt «utenfor» i etablert forsvar og spesielt i høyt press.
Dersom man velger å praktisere mannsmarkering med hovedansvar for midtstopperen for
10’er-rollen, vil man oftere kunne presse frem en lengre ball. Dersom man velger å legge
fokuset på motstanderens dype midtbanespiller, vil ofte konsekvensen være at
midtstopperen får ha ball, uten å nødvendigvis skape så mye vanskeligheter. Da igjen er
det noe avhengig av hva man ønsker å presse frem, og dette påvirkes av egenskaper i ditt
og motstanderens lag, samt kampplanen.

I et soneforsvar i høyt press vil ofte 10’er-rollen fungere som sikringsspiller for både spiss
og kanter, i tillegg til å bidra til å stenge rom fremover i banen (slik som på bildet under,
hvor Willian har 10’er-rollen).




Det som kan bli utfordringen med soneforsvar for 10’er-rollen, er at det blir mye rom å
dekke, og rollen som 1F vil han sjelden ha. Som skrevet over, så er dette også en
konsekvens av rollens betydelighet i det offensive spillet. Rollen blir noe alene i et
soneforsvar i høyt press, når rollen ikke er noen naturlig del av et ledd.




34
UEFA A-lisens 2015/16                                                   Ole Martin Nesselquist


I lavt press kan derimot 10’er-rollen oftere få et viktig ansvar. Dette er fordi motstanderen
ofte får en tydeligere dyp midtbanespiller, samtidig som motstanderens midtstoppere ikke
er like involvert i spillet. Dette er observert i årets Chelsea-lag. Dermed kan det være mer
naturlig for en 10’er-rolle å være mannsorientert i lavt press på motstanderens dype




midtbane. Til tider har også Chelsea valgt å bruke 10’eren i en indreløper-posisjon i lavt
press. Dette ble blant annet mye praktisert mot Tottenham borte.

På bildet over har Oscar fulgt Tottenhams indreløper gjennom hele angrepet, og tatt han
ut av spillet slik at de to sentrale midtbanespillerne får mindre rom å dekke.

Dette er også en måte å gjøre det på i soneforsvar i lavt press. I 1-4-2-3-1 kan det bli mye
rom for de to sentrale midtbanespillerne, og dermed er det flere som praktiserer en 10’er-
rolle ned som indreløper med vanlige soneforsvarsprinsipper. Dette har også Chelsea gjort
i enkelte kamper, spesielt gjennom desember for å holde nullen oftere. Dette er selvsagt
en defensiv fordel, når det blir mindre rom å dekke for de to sentrale midtbanespillerne.




35
UEFA A-lisens 2015/16                                                   Ole Martin Nesselquist


Sentrale midtbanespillere

I formasjonen 1-4-2-3-1 opplever man ofte at det blir store rom for de to sentrale å dekke.
En mulig løsning på dette kan være å kjøre ren mannsmarkering også på de sentrale
midtbanespillerne, men da med eventuelle markeringsskifter dersom motstanderen
praktiserer motsatte bevegelser.

I høyt press kan det være en veldig god løsning å spille med mannsmarkering hos de
sentrale midtbanespillerne for å vinne ballen høyt i banen, eventuelt presse frem en lang
ball. Dersom hovedambisjonen er å vinne ballen høyt i banen sentralt, kan det da være
lurt å ta utgangsposisjon noe fra motstanderens sentrale midtbanespillere, for å lokke
frem en pasning og deretter gå hardt i presset. Dersom ambisjonen er å presse frem en
lang pasning/klarering, kan man følge de sentrale midtbanespillerne mer ukritisk. Deretter
blir forflytningsferdigheten ekstremt viktig for å finne andreballen og korte ned
avstandene etter den lange ballen.

«Definisjonen på å lykkes i høyt press vil være å hindre motstanderlaget å ha mange
pasningsalternativer åpne. Definisjon er vanskelig, har ikke det konkret. Men bildet i
hodet mitt er at man ikke nødvendigvis må vinne ballen, men heller finne ut av hvordan
man skal presse for å unngå at motstanderen har mange alternativer. Det handler om å
presse motstanderen til å ta valg som vi kan lese enklere, og skvise spillet til ett sted og
deretter vinne ballen.»

Haakon Lunov (Oslo 22.01.16)




36
UEFA A-lisens 2015/16                                                    Ole Martin Nesselquist


En utfordring som kan oppstå dersom man praktiserer sone for de to sentrale
midtbanespillerne i høyt press, er at det blir for store soner. Som tidligere skrevet, så er
det da snakk om soner på 104x64 meter, som totalt skal dekkes. Dette vil gi større




mulighet for motstanderen til å frispille, i mine øyne. På bildet over har Bournemouth spilt
forbi frontpresset til Chelsea, og fordi Matic/Fabregas forholder seg til soneforsvaret
rekker Bournemouth å rettvende seg i fremrommet. I denne situasjonen med
mannsmarkering ville nok Matic vært tidligere oppe i ryggen på ballfører.

I lavt press derimot, hvor sonene naturlig er mindre, vil det oftere være riktig for sentrale
spillere å forholde seg til soneprinsipper. På den måten vil man hvertfall ha bedre kontroll
på sentrale områder og rommet foran sine egne midtstoppere. Her er det selvsagt også en




37
UEFA A-lisens 2015/16                                                  Ole Martin Nesselquist


sammenheng med kantenes rolle, men i utgangspunktet har Chelsea vært tryggest når de
sentrale midtbanespillerne har fått operere i soner foran sine egne midtstoppere.

På bildet over ser du en av Chelseas største utfordringer med nettopp dette. Brunt har
hatt ball bredt venstre, og Matic/Fabregas har kommet for langt over. Når ballen da
sendes inn sentralt igjen til Morrison, ender motsatt sentrale midtbanespiller opp i press,
mens kant (Hazard) ikke komprimerer fordi han er mannsorientert.

Dersom man gjennomfører mannsmarkering hos de sentrale midtbanespillerne i lavt
press, kan det være risikofylt i form av å åpne rom. Noen velger å praktisere dette, og
Chelsea gjorde nettopp dette mot Manchester United, hvor de var veldig opptatt av Ander
Herrera. Risikoen kan da være at motstanderen bruker mannsmarkeringen mot deg for å
åpne rom sentralt i banen.




På bildet over ser du en situasjon som blir løst på en fin måte med soneforsvar hos de
sentrale midtbanespillerne. Dersom man i denne situasjonen skulle praktisert
mannsmarkering, kunne Matic vært lenger mot venstre og mellomrommet kunne blitt
enormt. Man kan se at dette blir brukt mot mannsorienterte lag i internasjonal fotball
(Barcelona er ekstremt dyktige på dette i mine øyne). Skal man derfor praktisere
mannsmarkering i lavt press på sentrale midtbanespillere, skal man være ekstremt trygg
på den individuelle dimensjonen hos spillerne dine.




38
UEFA A-lisens 2015/16                                                 Ole Martin Nesselquist


Backer

Chelseas backer har i stor grad vært mannsorienterte under denne sesongen, både i høyt
og i lavt press. Unntaket har vært når Chelsea har spilt mot motstandere som i stor grad
har praktisert innoverkanter hvor da kantene har gått over til motsatt banehalvdel hvis du
deler banen i lengderetning også.




I høyt press har Chelsea spilt med backene sine i et mannsorientert forsvar, som tidligere
nevnt. Utfordringen som ofte har oppstått da er situasjoner som på bildet over, hvor
keeperen har slått langt mot spissen, det oppstår en luftduell mellom midtstopper og
spiss, og Chelsea blir sårbare for «andreballsløp» fra motstanderens midtbane. Backene
komprimerer i liten grad rundt luftduellen. Men slik som på bildet over, er man sårbar for
spesielt indreløper-bevegelser rundt duellen.

En annen utfordring ved å ha backene veldig mannsorienterte i høyt press, er når
motstanderen får frispilt sentralt i banen og ender rettvendt mot Chelseas sentrale
midtbanespillere eller midtstoppere. Da er det for store avstander i B4, og man er veldig
sårbare for pasninger/løp i rom 2 (mellom back og midtstopper). Dette har ofte skjedd
som en konsekvens av for dårlig frontpress ifølge mine observasjoner.




39
UEFA A-lisens 2015/16                                                    Ole Martin Nesselquist


Fordelen med å ha backer i mannsmarkering når man presser høyt oppstår ofte dersom
man lykkes med å nekte spill sentralt, og man leder spillet utover.




I situasjonen over har Chelsea lykkes med å stenge sentralt og nekte vridning, og ballen vil
ende opp hos McAulay som spiller videre til Dawson. Da er det en tydelig fordel ved å ha
backene (Azpilicueta) i mannsorientert forsvar, når Dawson da får veldig få alternativer og
Chelsea presser frem ett balltap. Jeg opplever uansett at moderne backer er helt avhengig
av gode 1F-ferdigheter, samt stor hurtighet.

Om man spiller med soneorienterte backer i høyt press, vil man igjen være sårbar for
hurtig vridning av spill, men man vil være sikrere sentralt i banen.




På bildet over har jeg markert alternativ posisjonering på backene i et soneforsvar i
samme bildet som brukt tidligere. I soneforsvar vil man oftere ha bedre sikringsforhold
sentralt i banen, spesielt ved lange baller eller klareringer fra motstanderen i høyt press. I
tillegg vil man etter halv-vridning (for eksempel fra venstre back til sentral midtbane) ha
bedre forhold for å forsvare en tidlig gjennombruddsball i rom 2.



40
UEFA A-lisens 2015/16                                                     Ole Martin Nesselquist


Dersom backene forholder seg til ren sone i høyt press vil man også være mer sårbar for
frispilling hos motstanderen bredt i banen. For eksempel kan det være enklere for en
høyreback under press å slå til høyre kant dersom vår venstreback forholder seg til
soneprinsipper.

I lavt press har også Chelsea spilt med mannsmarkering på sine backer.




På bildet over ser du en av utfordringene med å kjøre mannsmarkering på backene i lavt
press. Ivanovic (sirklet inn) har fulgt kanten, og når da Willian ikke følger sin back blir det
store rom bak backen. Konsekvensen kan bli at midtstoppere blir dratt ut av sine soner, og
skaper kaos i organiseringen. I soneforsvar ville situasjonen blitt løst med Ivanovic
kompakt i B4, mens midtbaneleddet hadde komprimert for å ta ut kanten som har trukket
inn i banen.

Dersom de relasjonelle ferdighetene mellom back og kant er gode nok defensivt, kan det
fungere fint med mannsmarkering i lavt press. Men jeg opplever at det er vanskeligere å
være god i den relasjonelle dimensjonen (som mannsmarkeringsforsvar bærer mye preg
av) enn i den strukturelle dimensjonen som soneforsvaret bærer mer preg av.

Med rent soneforsvar for backene i lavt press vil man oftere kunne forsvare de viktige
rommene for backer. Spesielt rom 2 blir oftere bedre forsvart med soneprinsipper, når
avstandene i bakre ledd blir kortere, og leddet blir mer kompakt. En viktig konsekvens av


41
UEFA A-lisens 2015/16                                                  Ole Martin Nesselquist


dette er også at midtstopperne sjeldnere blir dratt ut av sine soner, som ofte skaper store
målsjanser til motstanderen. Det som derimot er viktig om man skal praktisere rent
soneforsvar hos backene, er at midtbaneleddet er kompakt/nekter spill på kanter. Dersom
midtbaneleddet ikke er kompakt nok, og motstanderen til stadighet får spille inn i
mellomrommet på kanter, vil man for ofte kunne sette overtall mot backene som ligger i
sone. Dermed er det (selvsagt) en stor sammenheng mellom midtbaneledd og bakre ledd
når man forsvarer seg.



Midtstoppere

«Vi har også gjort studier hvor vi har filmet midtstoppere i kamp. Det er en
masteroppgave levert av Niklas Nyland, han skrev en oppgave om persepsjon blant
midtstoppere. Han fant ikke signifikante forskjeller hele veien, men han fant noen. Disse
gikk på at Premier League-midtstoppere er mer aktive i sin orientering, altså de søker
mer når de forsvarer seg mot innlegg og de kroppsorienterer seg mer gunstig, enn
midtstoppere på reservelaget til et juniorlag. Så det er noe der som tilsier at
midtstoppere på høyere nivå orienterer seg oftere enn midtstoppere på lavere nivå.»

Geir Jordet, Oslo 26.01.2016

Chelsea har hele veien spilt med midtstopperne i ren sone, med unntak av når de
forsvarer innlegg. Innledningsvis på sesongen spilte de ren mannsmarkering med egne
midtstoppere når motstanderen slo innlegg. Etter hvert i sesongen har de gått over til noe
mer sonepreg, men med mannsmarkering innenfor sonene sine. Dette kaller jeg for
sonemarkering fremover.

I høyt press er det noen lag internasjonalt som spiller med mannsmarkering på
midtstopperne sine. En veldig viktig forutsetning da er at midtstopperne er hurtige, slik at
de samtidig kan forsvare bakrommet. Her har også keeperrollen vært viktig, spesielt når
midtstopperne praktiserer mannsmarkering. Dersom motstanderen spiller med tydelige
bakromsspisser, vil det ofte føre med en stor risiko å spille mannsmarkering med egne
midtstoppere i høyt press. Du blir svært sårbar for motsatte bevegelser, og midtstopperne
kan fort ende opp godt inne på motstanders halvdel, som gjør bakrommet enda større enn


42
UEFA A-lisens 2015/16                                                   Ole Martin Nesselquist


det behøver å være. For Chelsea kunne dette også vært et større problem enn for noen
andre klubber, spesielt når midtstopper-paret har vært G. Cahill og J. Terry.

Når Chelsea har presset høyt, har primært midtstoppernes rolle vært å forsvare nettopp
bakrommet.




På bildet over har Chelsea presset høyt, og midtstopperne har ansvaret for bakrommet.
Utfordringen da kan fort bli avstander mellom midtbaneleddet og det bakre leddet, og
motstanderen kan enkelt spille seg inn i dette rommet. Derfor blir sonearbeidet til
midtstopperne i høyt press ekstremt viktig, fordi de også må ta mye ansvar for
mellomrommet. Faller de av for tidlig, vil dette gå utover mellomrommet. Relasjonen
mellom midtstopper-paret blir veldig viktig her, samtidig som de må følge med på backene
sine når disse praktiserer mannsmarkering.

Når J. Terry ikke har spilt, og midtstopperne har vært K. Zouma og G. Cahill har dette blitt
løst på en bedre måte, når hurtigheten til Zouma er en ekstra trygghet i forhold til å
forsvare bakrommet. Dermed har de oftere kunne stå høyt i presset også med
midtstopperne. Hvordan man velger å praktisere soneforsvaret med midtstopperne blir
derfor veldig opp til mannskapet man har, og hvordan treneren vil sette sammen laget.
Har man hurtige midtstoppere kan man stenge mellomrommet i større grad ved å stå
høyere, og det blir da motsatt om man mangler tempo hos midtstopperne. Da blir ofte
mellomrommet større i høyt press, mens man faller lavere for å dekke bakrommet.

I lavt press vil uansett midtstopperne operere i soneforsvar. Jeg har ikke funnet noen lag
internasjonalt som operer med midtstoppere i mannsmarkering i lavt press, og derfor er


43
UEFA A-lisens 2015/16                                                   Ole Martin Nesselquist


nok dette en forståelse de aller fleste trenere på høyt nivå har. Det som gjør det spesielt
for Chelsea er at backene opererer i mannsmarkering, og dermed må midtstopperne ofte
ut bredt og forsvare. Dette har skapt store problemer for Chelsea, spesielt innledningsvis,
fordi de da mangler midtstopperne foran mål om de skulle komme innlegg eller om
motstanderen lykkes med gjennombrudd sentralt i banen.




44
UEFA A-lisens 2015/16                                                   Ole Martin Nesselquist




På siden over er det fire stillbilder fra kampen mot West Bromwich. Dette er tidlig i
sesongen, hvor problemet med midtstopperne ut av sonene var størst. På bilde 1 har
Ivanovic fulgt kanten for langt i banen, og ballen blir spilt inn bak han. Zouma er usikker på
om Ivanovic rekker å presse, og går ut bredt for å være sikringsspiller. Når da innlegget
kommer på bilde 3, er Zouma ute av posisjon, og Chelsea havner i posisjonell ubalanse
innenfor egen 16’meter. Innlegget kommer på bakre stolpe, ballen blir headet ned igjen
og West Bromwich scorer på andreballen. Dette scenarioet skjer sjeldnere dersom man
opererer med soneforsvar i hele B4.

Det er ekstremt viktig å holde midtstopperne inne sentralt dersom man operer med
soneforsvar. De er midtstoppere fordi de skal forsvare området i midten.




45
UEFA A-lisens 2015/16                                                    Ole Martin Nesselquist


Når innlegget kommer har, som skrevet tidligere, Chelsea endret seg noe fra tidligere. Før
var det en ren mannsmarkering hos midtstopperne. Sikkert mye fordi midtstopperne var
ute av posisjon tidlig i sesongen, har Chelsea gått mer og mer over til soneprinsipp når
man forsvarer innlegget, men med mannsmarkering i sine soner. Midtstopperne har sine
soner foran mål, og de markerer spillere innenfor denne sonen.




På bildet over slår Tottenham innlegg, og midtstopperne er plassert i soner foran mål. I
utgangspunktet bør sonen være enda mer sentralt, men her ser man at K. Zouma har
ansvaret for spilleren i sin sone, mens G. Cahill ikke har noen i sin sone. Allikevel holder
han sin posisjon, og beholder kontrollen på sin sone. En viktig endring for Chelsea under
sesongen var nok nettopp dette, når man slapp inn færre mål etter hvert som dette ble en
vane for midtstopperne.




46
UEFA A-lisens 2015/16                                                    Ole Martin Nesselquist



Mannsmarkering som virkemiddel i kampplan

«Laget uten ball er i forsvar, og den viktigste oppgaven vil være å hindre scoring. Dette
er spillets grunnleggende idé.»
A. Bergo m.fl., Ferdighetsutvikling i fotball (2002 Akilles), s. 83

Spillets idé for forsvarende lag beskriver Bergo, Larsen, Morisbak og Johansen godt i
boken Ferdighetsutvikling i fotball. Men det å hindre scoring kan gjøres på forskjellige
måter, og det kan også være nødvendig å kunne flere virkemidler for å unngå scoring
imot. Det handler også om motstanderens styrker og svakheter.

«However, there are few better managers than Mourinho at being able to put out teams
to get results in one-off games. Mourinho set up to defend in a way that Wenger never
could. Mourinho made his team resolute, broke up Liverpool`s early momentum with a
string of free kicks and stoppages, which prevented them from making the fast start to
the game that had been such a feature of their title challenge.”

Cross, J, Arsene Wenger (Simon & Schuster 2015), s. 335

Det finnes flere måter å bruke mannsmarkering som et virkemiddel i kampplanen. Chelsea
har gjennom sesongen brukt dette i noen anledninger, sist mot Manchester United under
Hiddink. I dette avsnittet vil jeg drøfte litt rundt forskjellige løsninger, og hvordan man kan
bruke mannsmarkering som et effektivt virkemiddel i kampplanen.

Mot Manchester United valgte Chelsea å ta ut Ander Herrera når motstanderen hadde
ball. Mest sannsynlig har Chelsea da analysert seg frem til at han er sentral i Manchester
United oppbyggende spill. Herrera søker mye mellomrom, og er en kreativ kraft for
United. I denne kampen spilte Chelsea med John O. Mikel og N. Matic sentralt på
midtbanen, og de gjennomførte mannsmarkering ut i fra hvem som var nærmest Herrera.
Dersom en av de to sentrale måtte velge mellom å presse ballfører, eller å markere
Herrera valgte de å presse ballfører. Dette kan tyde på at de ikke ønsket Herrera som
ballfører tidlig i oppbyggingsfasen.




47
UEFA A-lisens 2015/16                                                  Ole Martin Nesselquist




På bildet over har Manchester United høyre back ballen, og Mikel følger Herrera hele
veien. Dette gir stort rom mellom Matic/Mikel, samt foran Mikel. Det er flere lag som
praktiserer mannsmarkering på spillere i mellomrom, men dette kan potensielt skape
større rom som motstanderen kan utnytte. Personlig tenker jeg at et slikt virkemiddel bør
benyttes kun hvis spilleren er totalt avgjørende for motstanderens suksess i etablert
angrep. Potensielt kan en slik løsning med mannsmarkering hos dine egne sentrale
midtbanespillere skape enorme avstander i laget defensivt. På bildet over ligger man med
gode avstander mellom Mikel/B4, og motsatt kant (Willian) er nede for å følge motsatt
back. Men avstandene foran midtbaneleddet og internt i midtbaneleddet er for store. For
lag som er vant til soneforsvar i hele midtbaneleddet og i bakre ledd, kan det få store
konsekvenser å kjøre mannsmarkering hos en av de sentrale.

«Det å fokusere på en motstander i seg selv vil ikke gi de negative effektene. Altså du
kan fint snu perspektivet på motstander, og fokusere masse på motstander fordi vi skal
slå motstander, tenker jeg.»

Geir Jordet, Oslo 26.01.2016




48
UEFA A-lisens 2015/16                                                   Ole Martin Nesselquist




På bildet her har du en annen situasjon som kan skape problemer med en slik løsning.
Mikel har igjen markert ut Herrera (i høyt press), men Manchester United får muligheten
til å angripe bredt i banen. Når de lykkes med det, skaper det store problemer for backer
og midtstopperne. Her skaper Manchester United en 3v2-situasjon mot Ivanovic og
Zouma, når i et soneforsvar Mikel ville være lavere og kunne bidratt.

Det opplever jeg ofte som en utfordring i mannsorientert forsvarsspill. Han som skal
mannsmarkere en spiller bommer ofte i bedømmelsen på når han skal avslutte
mannsmarkeringen for å bidra på viktigere områder, og laget ender på etterskudd.
Dersom man skal praktisere mannsmarkering på en mellomromsspiller, vil jeg si det er
nødvendig å spille med en 3’er sentralt på midtbanen. Da kan man opprettholde
soneforsvaret på to av dem, samtidig som man kan bruke tredjemann til å markere. Dette
kan fort bli defensivt i utgangspunktet, men slik er det ofte uansett når man velger å
mannsmarkere spesielle spillere.




49
UEFA A-lisens 2015/16                                                   Ole Martin Nesselquist


Dersom man skal benytte seg av mannsmarkering i en kampplan, er generelt risikoen stor i
forhold til å skape ubalanse og store rom. Når man velger å mannsmarkere en
motstander, kan dette gå på bekostning av lagets organisering og struktur. Dette påvirker
også av spillertypen man mannsmarkerer, og hvordan motstanderen reagerer på
markeringen. Det er alltid spennende med tanke på spill/motspill å se lag som
mannsmarkerer spillere. Hvis man bruker eksempelet med Ander Herrera, kunne
Manchester United for eksempel brukt mannsmarkeringen i enda større grad til å skape
rom for seg selv. For eksempel kunne de dratt Herrera noe høyere og bredere enn vanlig,
og dermed skapt mye rom rundt den andre sentrale midtbanespilleren.




Det samme prinsippet har også RBK hatt flere muligheter til å bruke i årets sesong. Nå skal
det sies at RBK hadde en strålende sesong uansett, men ofte ble deres indreløpere
mannsmarkert, og ved å bruke dette bevisst kunne man for eksempel skapt flere 2v1-
situasjoner bredt i banen. Da kunne man spilt med veldig smale indreløpere, og skapt
store rom bredt.

For å unngå for store endringer i lagets organisering synes jeg prinsippet med en ekstra
spiller i leddet er fornuftig. Dersom man skal mannsmarkere en mellomromsspiller i 1-4-2-
3-1, ville jeg dratt 10’eren ned i etablert forsvar, og forsvart meg i 1-4-1-4-1. Om man skal
markere ett oppspillspunkt i motstanderens fremre ledd (noe Chelsea forsøkte mot
Everton med Lukaku), kan man løse det på samme måte, eventuelt spille med en bakre
5’er. Førsteprioritet når man forsvarer seg er å nekte scoring, og da kan man prioritere
defensive løsninger når det føles nødvendig.

Den eneste muligheten for å bruke mannsmarkering som en del av kampplan, uten at det
går utover lagets organisering i 1-4-2-3-1, er å bruke 10’er-rollen til å ta ut midtstoppere
eller dype midtbanespillere. Dette kan også være en effektiv måte å drepe motstanderens
spill på, dersom de bruker den dype midtbanespilleren styrer mye av spillet.
Motstanderne til Bayern Münich i Tyskland har brukt dette en del i årets sesong for å ta ut
Bayerns dype midtbanespiller, og dermed fjerne en viktig del av deres oppbyggende spill.




50
UEFA A-lisens 2015/16                                                  Ole Martin Nesselquist



Tre hovedårsaker til Chelsea FCs svake sesong (etablert
forsvar)
Nå er vi inne på oppgavens siste del, nemlig der jeg skal begynne å konkludere.
Chelsea FC har ikke hatt noen god sesong, og det kan være mange årsaker til nettopp
dette. Som i hele oppgaven tar jeg utgangspunkt i etablert forsvar, og har plukket meg ut
følgende tre hovedårsaker til Chelseas svake sesong i etablert forsvar:
     1. Sammensetning av mannsmarkering bredt og soneforsvar sentralt
José Mourinho er en strålende manager, la oss ikke diskutere det. Men jeg stiller
spørsmålstegn ved sammensetningen av midtbanespillere, og måten han praktiserte
soneforsvar sentralt og mannsmarkering på kantene på. En stor konsekvens av
mannsorienterte kanter var (som tidligere beskrevet) mye rom å dekke for to sentrale
midtbanespillere. Og at dem da har valgt å spille med Cesc Fabregas i en av disse to
rollene er for meg en viktig del av årets svake sesong. Cesc Fabregas er en fantastisk
angrepsspiller, men han har dessverre hatt en svak sesong. Dette velger jeg å legge på
Mourinho, og valg av sammensetning. Matic har måtte dekke midtbanen uten mye hjelp,
og Chelseas B4 har fått mange angrep mot seg som en konsekvens av dette.
En annen konsekvens av mannsmarkering bredt og soneforsvar sentralt, har vært at
Ivanovic har fulgt kantspillerne inn i banen. Dermed har midtstopperne ofte endt opp med
å forsvare bredere i banen, og har måtte forsvare korridor-løp. Når denne midtstopperen i
store deler av sesongen har vært John Terry, synes også hans svakhet tydeligere. Jeg
mener at organiseringen av laget (med mannsmarkering bredt og soneforsvar sentralt) er
spennende, men i år har ikke Chelsea hatt spillertypene som kreves. Derimot har Fabregas
og Terry måtte spille på sine svakheter, som har gitt et for dårlig kollektiv.
     2. Valg av strategi i høyt press
Chelseas strategi i høyt press har som tidligere skrevet, vært å presse i 1-4-3-3-, med to
flate 3’ere fremme. Dette har da ofte endt med en lengre ball, som Chelsea har slitt med å
forsvare som en konsekvens av tempoproblemer i B4. I tillegg har ikke Chelsea vært
dyktige nok på å forsvare andreballer, også som en konsekvens av punktet over. Det er
flere alternativer her som i mine øyne hadde fungert bedre for Chelsea. Enten å presse i
ren 1-4-4-2, for å sette et bedre press på motstanderen, eller å legge seg lavt fra start av.
Dersom ambisjonen har vært å presse frem den lange ballen er dette greit, men Chelsea
besitter ikke egenskaper i laget hvor dette er til deres fordel, i mine øyne.
     3. Avstander i laget
Det tredje punktet er veldig generelt, men jeg greier ikke komme unna det. I altfor mange
kamper jeg har observert, har avstandene i og mellom leddene til Chelsea vært altfor
store. Motstanderen har ofte fått for mye rom, og Chelsea har vært for enkle å spille
gjennom. Dette gjelder i alle ledd, inkludert keeperens rolle som sweeper.


51
UEFA A-lisens 2015/16                                                    Ole Martin Nesselquist



Hvordan vil jeg organisere et 1-4-2-3-1-lag i etablert
forsvar?
«Don’t forget that the basis of our team is a very offensive philosophy. So sometimes, if
we concede goals in the future, it will not be Steve Bould’s (Assistant manager) fault. It
will only be a consequence of the way we see football.”

Cross, J, Arsene Wenger (Simon & Schuster 2015), s. 341

Sitatet over er fra Arsene Wengers bok. Det er svaret på spørsmål om Steve Bould har
ansvar for det defensive, i og med at han spilte midtstopper før han startet
trenerkarrieren. I utgangspunktet må jeg innrømme at også jeg heller mot den inngangen.
Vi skal angripe og skape sjanser først og fremst. Men allikevel må en forsvare seg.




Gjennom denne oppgaven har jeg endret mitt syn noe på hvordan man skal opptre i
etablert forsvar. Når jeg nå skal konkludere, ønsker jeg å dele opp i fire deler:

Grunnprinsipper, høyt press, lavt press og nekte scoring. I høyt press vil jeg legge meg på
3,5 i henhold til modellen over. I lavt press vil jeg legge meg på 1,5. Grunnprinsippene vil
gjelde uansett presshøyde, mens i den siste fasen (nekte scoring) vil jeg konkludere med
at modellen over forsvinner. Der handler det om råskap og instinkt. Jeg forklarer nærmere
gjennom konklusjonen.




52
UEFA A-lisens 2015/16                                                     Ole Martin Nesselquist


Etablert forsvar – Grunnprinsipper

I etablert forsvar jobber vi etter følgende grunnregler (i prioritert rekkefølge):

     1) Nekt spill gjennom oss
     2) Nekt spill bak oss

Vi ønsker ikke å ha ballen gjennom våre ledd. Altså leder vi utover. Vi skal ha ekstremt
korte avstander i leddene, samt gode dybde/bredde-forhold, slik at det ikke skal la seg
gjøre å spille gjennom oss. Da åpner vi opp bredt rom, og lar motstanderen spille ut bredt.

Noen lag ønsker å lede innover i banen for å vinne ballen i et mer gunstig område. Min
vurdering er at lagene jeg trener nå, og mest sannsynlig i fremtiden, ikke besitter gode nok
1F-ferdigheter til å lede innover. Gjennom å lede innover mener jeg også at motstanderen
får flere alternativer enn om vi leder utover. Jeg refererer til intervjuet med Lunov, og
ønsker å stenge så mange alternativer som mulig for motstanderen ved å lede dem ut.

Når da ballen er bredt, blir neste oppgave å stenge mulighetene for å spille fremover, altså
inn bak oss. Da presser vi hardt på ballfører og bruker sidelinjen som sikring, samt tar ut
rommene fremover for motstanderen. Dette gjøres med backen i offensiv markering. Med
denne metoden vil i bestefall vinne ball og kunne kontre, i verste fall får vi eller
motstanderen innkast eller motstanderen må slå støttepasning. Disse prinsippene vil
gjelde i både høyt og lavt press.

Vi er opptatt av korte avstander, stor forflytning og å skape overtall på små områder,
såkalt «lokalt overtall». Det vil si i en situasjon der motstanderen er tre spillere innenfor et
område på 15x15, skal vi være fire. Dette krever stor forflytningskraft, både i form av
mengde (antall meter) og ikke minst hurtighet (både oppfattelse og løpshurtighet).
Deretter er vi opptatt av å identifisere 1F, som skal sette press på ballfører om vi er i
balanse. Dersom vi er i ubalanse, skal ikke 1F presse for å vinne, men da presse for å senke
angrepsfarten. I 1F-situasjoner er fokuset det samme som over; de skal ikke spille gjennom
oss og ikke bak oss.

For å kunne opptre på måten vi ønsker, må vi gi mye rom motsatt når ballen er bredt. Da
er det viktig at 1F nekter spill gjennom leddene våre, samtidig som våre sentrale spillere



53
UEFA A-lisens 2015/16                                                        Ole Martin Nesselquist


stenger korte vridningsmuligheter. Dermed skal eneste mulighet for vridning være lang
ball, og da ønsker vi å lese spillet, og skape et såkalt «pressøyeblikk».

Et pressøyeblikk er øyeblikk hvor vi som lag skal sette et press i etablert forsvar. For
eksempel kan vi da gå fra lavt press til høyt press, dersom vi greier å skape et
pressøyeblikk. Da setter vi et hardt press på han som skal motta ball/har ball, samt vi
flytter laget høyere i banen. Dersom vi lykkes med dette, vinner vi ball enten ved første
mulighet eller ved de neste to-tre situasjonene. Det er viktig å tenke på balanse i denne
pushingen, slik at vi fortsatt har kontroll på bakrommet ved ny lang ball eller klarering.

Vi jobber etter følgende pressøyeblikk:

     1) Ballen er i luften
     2) Feilvendt ballfører
     3) Motstanderen har ikke åpenbar kontroll på ball (dårlig pasning/dårlig touch)

I høyt press vil vi oftere kunne skape et pressøyeblikk selv, mens i lavt press er vi mer
opptatt av å stenge rom og vente til motstanderen skaper et pressøyeblikk for oss. Men
dersom vi får stengt godt av i lavt press, greier vi ofte å skape et pressøyeblikk også der.

 Soneforsvar                                        Markeringsforsvar

 1. Press                                           1. Markering
 2. Sikring                                         2. Press
 3. Dekke rom                                       3. Dekke rom
 4. Markering                                       4. Sikring



Etablert forsvar – Høyt press

Jeg skrev over at vi ønsker å ta utgangspunkt i mannsmarkering når vi presser høyt, med
relativt stor innrømmelse til sone. Når jeg ønsker å presse i høyt press, mener jeg at vi skal
presse over hele banen. Ofte kan vi la motstanderen sette i gang kort i faste situasjoner,
før vi setter et press. Våre spillere skal ha hver sin spiller å forholde seg til. Når jeg sier
relativt stor innrømmelse til soneforsvar, handler dette mye om sentrallinjen.
Midtstopperne våre skal for eksempel aldri følge spissen ukritisk, når midtstoppernes
førsteprioritet er å forsvare bakrommet og balansere laget. Sentrale midtbanespillere skal

54
UEFA A-lisens 2015/16                                                    Ole Martin Nesselquist


ta ut motstanderens sentrale midtbanespillere, men ikke tømme vår midtbane. Det vil si
at dersom en av motstanderens midtbanespillere går veldig dypt for å motta ball, skal ha
få lov til det.

Årsaken til at vi velger å spille mannsorientert i høyt press, er at man i mine øyne er mer
avhengig av godt press på ballfører for å lykkes i høyt press. Det er vanskelig å spille sone
(dekke rom) i høyt press, fordi du har hele banen å dekke. I lavt press har du et mer
konsentrert område å dekke.

Vi må akseptere at avstandene i laget blir større i høyt press, men vi skal fortsatt jobbe
etter grunnprinsippene våre. Da handler det i større grad om 1F-rollen, og fokuset på
mannsmarkeringen.




Over har jeg skrevet de viktigste oppgavene til hver enkelt spiller i høyt press. Gjennom
disse rollene er det tydelig at vi ønsker at ballen skal ende hos motstanders back, og der
skal vi vinne ball. Man ser også at sentrallinjen er mer soneorienterte enn de brede
spillerne, spesielt hos midtstopperne.




55
UEFA A-lisens 2015/16                                                      Ole Martin Nesselquist


Etablert forsvar – Lavt press

I det lave presset har vi soneforsvar som utgangspunkt, med relativt stor innrømmelse til
mannsmarkering. Med dette mener jeg at vi forholder oss til våre soner, men spillerne skal
ta ut spillere i disse sonene. Dersom det befinner seg to spillere i samme sone, skal
spilleren ta valget på hvem som er «farligst», og ta ut denne spilleren.

På oppgavebeskrivelsen under i lavt press, ser man tydeligere hvilke rom som er prioritet.
Her kommer det også tydelig frem at vi ønsker ballen ut bredt, for å presse derfra.




Prinsipper som blir viktigere i lavt press enn i høyt (på grunn av grunnorganisering
mannsorientert/soneorientert) er:
1- Korte avstander
2- Dybde i presset/komprimering
3- Sikring på innsiden

Som en konsekvens av dette må vi være forberedt på å forsvare to situasjoner mye:
1) Innlegg
2) Baller i bakrommet

Når ballen kommer bredt, ønsker jeg å forsvare i en såkalt 3’er-blokk. Den skal helst bestå
av back, kant og sentral midtbane. Da er regelen at vi skal ha en spiller i godt 1F-press,


56
UEFA A-lisens 2015/16                                                     Ole Martin Nesselquist


mens de to andre sikrer hver side. Deretter skal vi ha neste 3’er-blokk inne foran målet,
som består av begge midtstopperne samt motsatt back. Den andre sentrale
midtbanespilleren forsvarer sonen rundt straffemerket. Motsatt kant kommer inn, og
bidrar. I boksen vil det være større fokus på mannsmarkering innenfor sonene sine. 3’er-
blokken inne foran mål skal aldri ut av posisjon. Dersom vi mangler en spiller i bred 3’er-
blokk, skal vi akseptere dette.

Baller i bakrommet er alltid vanskelig å forsvare, men her handler det mye om å lese
spillet, kommunisere og forflytte seg riktig. Vi er opptatt av å lese kroppsspråket og blikket
hos ballfører, samt bevegelsene til motstanderen. Dette må alle våre spillere gjøre. I tillegg
må vi tidlig kommunisere hvem som skal presse, og hvem som skal sikre. Når ballen
havner inn bak oss, skal vi alltid komprimere mye også, slik at vi får korte avstander i
leddene. Keeper er en veldig viktig del av å forsvare et bakrom, og derfor er vi opptatt av
at han har et så høyt utgangspunkt som mulig når vi forsvarer.

Etablert forsvar – Nekte scoring

«Først når ballen nærmer seg eget mål, vil det å hindre mål være den viktigste oppgaven
for forsvarsspillerne.»

Bergo A, m.fl. Ferdighetsutvikling i fotball (Akilles 2002), s. 203

Med fasen «nekte scoring» mener jeg situasjoner hvor motstanderen har stor målsjanse,
og vi allerede har gjort en feil i forsvarsspillet. Da forsvinner begrepene
mannsmarkering/soneforsvar, og det handler om å nekte avslutning for de nærmest
ballen, mens resten sørger for å nekte avslutning på retur. Her ønsker jeg at det skal gå på
instinkt, og frykten for å slippe inn mål, referert til intervjuet med Geir Jordet.




57
UEFA A-lisens 2015/16                                                  Ole Martin Nesselquist


Litteraturliste / Kilde


Bergo A, Johansen PA, Larsen Ø, Morisbak A, Ferdighetsutvikling i fotball, Akilles 2002

Olsen E, Larsen Ø, Semb NJ, Effektiv fotball, Gyldendal norsk forlag, 1994


Ødegaard E, En analyse av Juventus’ spillestil, 2014

Cross J, Arsene Wenger, Simon & Schuster, 2015

Morisbak A, Ferdighetsutvikling for keepere, Akilles 2003




58
UEFA A-lisens 2015/16                                                     Ole Martin Nesselquist



Intervju av Haakon Lunov
Utviklingssjef i Strømsgodset Toppfotball.
                                                               Gjennomført i Oslo, 22.01.2016
Hva vil du si er det viktigste i et godt etablert forsvar?
Det viktigste vil være en felles forståelse i laget om hvordan man skal kunne gå fra fasen
etablert forsvar til å vinne i ballen. I neste fase, dersom det er fare for mål eller sjanse til
motstanderlaget at det er en felles forståelse for hvordan man skal rydde unna. Det
handler om felles forståelse både i mannsmarkering og i soneforsvar, men det handler om
tydelighet fra treneren og trenerteamet, samt i treningshverdagen. Tydelighet på feltet på
hvordan man skal forsvare seg. Det finnes fordeler og ulemper ved begge disse to, og da
handler det om tydelig om hvordan man skal løse det slik at man drar fordelene til sin
fordel.
Hva er definisjonen på å lykkes i høyt press for deg?
Det vil være å hindre motstanderlaget å ha mange pasningsalternativer åpne. Definisjon er
vanskelig, har ikke det konkret. Men bildet i hodet mitt er at man ikke nødvendigvis må
vinne ballen, men heller finne ut av hvordan man skal presse for å unngå at motstanderen
har mange alternativer. Det handler om å presse motstanderen til å ta valg som vi kan lese
enklere, og skvise spillet til ett sted og deretter vinne ballen.
Hva er viktig for å lykkes i høyt press?
Igjen, felles forståelse om hvordan de ulike oppgavene skal presse. En skal presse, de
andre skal lese presset og forsøke å være i forkant på motstanderens valg for å kunne
bryte spillet.
Hva er definisjonen på å lykkes i lavt press for deg?
For meg, i min filosofi, å kunne gå fra lavt press til høyt press. Jeg tenker også at en
definisjon av det er å kontrollere kampen selv om man ikke har ball. Når man er i lavt
press har motstanderen mye rom på egen halvdel til å styre kampen med ballen. Og da er
det i mitt hode å lykkes i lavt press ved å kontrollere kampen i lavt press. De kan trille ball,
og være litt inn og ut av våre ledd, men ikke mer enn det. Da har vi lykkes i lavt press.
Hva er viktig for å lykkes i lavt press?
Felles forståelse, igjen. Kollektiv forståelse på hva vi ønsker å oppnå. Enten da om man er
ute etter å gå fra lavt til høyt press for å kunne minske alternativer til motstander, eller om
man skal ligge i lavt press og unngå at motstanderen skal skape noe.
Hvilke tanker har du om soneforsvar kontra mannsmarkering?
Personlig er jeg for en kombinasjon. Jeg mener at en fotballtrener må ha kunnskap om
fordeler og ulemper om begge deler. Treneren må også vite hvordan man trener på å
mestre begge deler, og deretter er det opp til filosofien til treneren om hvordan laget skal

59
UEFA A-lisens 2015/16                                                   Ole Martin Nesselquist


fremstå. Jeg mener også at vi i Norge må ha respekt for begge deler. Vi har en tendens til å
snakke ned, eller si at det er feil å forsvare seg på flere metoder. Vi har en tradisjon for
soneforsvar, og har for lite kunnskap om mannsmarkering, og da blir det fort slik at vi
snakker mannsmarkering ned. Det synes jeg er lite respektfullt, og vitner om for lite
kunnskap om spillet.
Hvilke trender tror du blir avgjørende i etablert forsvar de neste fem årene?
Førsteforsvarsferdigheten er noe vi har veldig mye å gå på i Norge. 1 mot 1-ferdigheten. I
Norge tror jeg det er en ting vi først må bli bedre på. På internasjonal fotball, på høyt nivå
hvor den ferdigheten er der, tror jeg evnen til det å håndtere både mannsorientert forsvar
og soneforsvar på individnivå inn mot en kampplan, eventuelt så drøyt som å bytte under
kamp fordi kampen tilsier at dette er lurt, det kan bli en trend. Men det er også ting som
sier at stabilitet og tydelighet blir en trend, og det derfor blir viktig. Men på høyt
internasjonalt nivå må trenere og spillere evne begge deler.
Hva tenker du om mannsmarkering på enkelte posisjoner, kombinert med soneforsvar?
Jeg tenker at det er fornuftig. Jeg mener at vi har mye å gå på dette når vi er ute og
konkurrer i Europa. Jeg tror evnen vår i norsk fotball til å forsvare på denne måten vil være
mer effektivt mot enda bedre motstand, som i Europa.
Hva tenker du om mannsmarkering som en del av kampplan?
Jeg tror at hvis man leser bildet og forutser bildet godt nok, vil det være fornuftig med
mannsmarkering i et ledd eller på en spesiell spiller. Da må man kunne håndtere det.




60
UEFA A-lisens 2015/16                                                  Ole Martin Nesselquist



Intervju av Geir Jordet
Ansatt v/ NIH og Toppfotballsenteret.
                                                          Gjennomført ved NIH, 26.01.2016
Ser du noen åpenbare forskjeller på soneforsvar og mannsmarkering i forhold til evnen
til å fokusere og konsentrere seg om sine oppgaver?
Oppgaven er hvertfall forskjellig, altså stereotypien av de to måtene å forsvare seg på. Det
vil gi veldig ulike krav til oppmerksomhet, type oppmerksomhet, som er ganske innlysende
egentlig. At i et soneforsvar er du er nødt til å forholde deg til medspiller og ball som
legger retningslinjer for hvor fokuset ditt skal være. Medspiller-biten gjør også at et
soneforsvar kan være enklere å fokusere på sine oppgaver gjennom treningsarbeid. Altså
du kan trene opp gode relasjoner til dine medspillere, også et godt fokus. Mens markering
kanskje vil ha med seg større utfordringer der og det, når kanskje er mer uoversiktlig når
det er mer uforutsigbart. Altså det du skal forholde deg til kan du ikke drille inn på samme
måte. Nå snakker jeg om stereotypien av at markeringsforsvar. Vet ikke i hvilken grad det
ekstreme markeringsforsvaret blir gjennomført nå, det vet du bedre enn meg. Men i
ekstrem forstand er det veldig krevende der og da, og krevende i forhold til
treningsarbeidet. Men på en annen side kan du si at et rent markeringsforsvar har et
ganske singulært fokus. Det er den ryggen du skal følge. Det er jo lettere. Så om det er
vesentlige forskjeller i forhold til grunnleggende prinsipielle krav, det er jeg usikker på
egentlig. Men det er forskjellighet i det, som jeg tenker kommer til uttrykk gjennom
konstruksjon, feedback og coaching.
Ser du noen fordeler eller ulemper ved mannsmarkering eller soneforsvar sett fra ditt
perspektiv?
Prinsippene for markering tenker jeg er enklere enn prinsippene for soneforsvar. Så om du
ikke har innlæring, tenker jeg markering er greit. Men man ønsker jo innlæring, og da
tenker jeg soneforsvar kan ha en del fordeler som sagt i forhold til øving også videre. Også
kommer det emosjonelle inn, motivasjonelle, det er jo noe veldig greit med det å ha en
mann å stoppe. Det kan være at det kan trigge en del dypere, dyriske instinkter i deg. I
forhold til kampen mellom deg og en annen person, tvekampen. Tydeligheten i det kan
trigge en del instinkter. Det er noe med konkurranseinstinktet i oss, ved å stoppe en
person. Der er det en kraft som er ganske kul, og som kan ha noe i seg. Den vil man ikke få
i et soneforsvar på samme måte. Der man i tysk tradisjon har kampen mellom meg og en
annen, så utvikles det en del ting knyttet til dette. Da legger du all ære i at han ikke skal
lykkes. Der ligger det en kraft, og det kan være at vårt veldig entydige fokus på
soneforsvar, at vi da har gått glipp av den instinktuelle æressaken. Nå bare spekulerer jeg,
jeg har ikke tenkt så mye på dette før. Men det kan være en årsak til at vi sliter med å
utvikle gode førsteforsvarere, for eksempel. Der virker det som om vi henger etter på noe,
når vi ser på landslagene våre. At vår nasjonale tradisjon på spillestil har begrenset en del
individuelle ferdigheter, som gjør at vi ikke får gode nok individer etter internasjonal
standard. Det er veldig interessant.


61
UEFA A-lisens 2015/16                                                     Ole Martin Nesselquist


Flere lag bruker mannsmarkering som en del av en spesifikk kampplan. I disse tilfellene
fokuserer man på motstanderen i relativt stor grad, og viser stor respekt for
motstanderens egenskaper. Tror du fokuset på motstanderen kan ha så stor innvirkning
på egen prestasjon at gevinsten ved mannsmarkeringen forsvinner?
Det er å gi å ta på et vis, så er det nyanser på hvordan disse tingene gjøres. Det å fokusere
på en motstander i seg selv vil ikke gi de negative effektene. Altså du kan fint snu
perspektivet på motstander, og fokusere masse på motstander fordi vi skal slå
motstander, tenker jeg. Mourinho er jo et eksempel på dette. Han er vel den i verden som
er mest kjent for å fokusere på motstander. Men jeg tror ikke han bygger opp
motstanderen til å bli en uslåelig sak foran hver kamp. Tror heller det er motsatt, at han
river dem fra hverandre i analysene. Og at han peker på hvor våre styrker er så klare og så
gode, og hvordan de griper inn i en motstander og kan avgjøre kampen til sin fordel. Så
det handler mye om hvordan man gjør det, samtidig så har jeg registrert at det som
sikkert er grunnlaget for spørsmålet, nemlig at trenere og spillere kan være redde for å
snakke om motstanderen. Og jeg har respekt for at det ligger noe i det også. At det ligger
en erfaring i at når man snakker for mye om motstanderen så kan vi snakke oss selv litt
ned, eller bli litt blendet av motstanderen. Så det ligger en mental sak der, det ser jeg.
Men så vil nok jeg da, litt som jeg sier, tenkt på det på en annen måte. Tenkt at det er
noen potensielle risikoer ved det, men de kan vi overvinne ved å snakke om motstanderen
på den og den måten. Så det handler da, tenker jeg, om å bygge opp analysen av en
motstander til å anskueliggjøre dem, og rive dem fra hverandre for å si det på en ikke-
akademisk måte. Og det tenker jeg er mulig.
Er det mulig å få spillerne til å føle at de kontrollerer kampen i etablert forsvar? Eller er
man avhengig av ballen for å føle at man kontrollerer kampen?
Jeg føler litt at alle de spørsmålene her er litt fotballtrener-rettet, og en god fotballtrener
vil nok kunne gi bedre svar enn meg. Kontroll tenker jeg kan sees på som et fenomen på
flere områder. Hvis kontroll er å kontrollere hvor på banen ballen er, hva folk ser på og
folk ser jo på ballen, så er det vanskelig å føle full kontroll uten å ha ballen. Da vil
nødvendigvis motstanderen ha den. Men du kan jo stoppe motstanderen fra å komme inn
i en del rom også videre, og således kontrollere. Altså ved å utøve et etablert forsvar godt
vil du jo kunne nekte motstanderen en del rom, og nekte dem å komme en del plasser
som gjør at du allikevel tar kontrollen. Men det er mer sånn posisjonell kontroll, eller
ballrelatert kontroll. Mental kontroll kan være noe helt annet. Det kan ha med følelsen av
å kunne kontrollere utfallet. Hvis du leder 1-0, og ligger godt tilbake i ett potte tett forsvar,
så kan du ha fullstendig følelse av kontroll når motstander ikke kommer gjennom. Så jeg
tenker at kontroll har noe med hvor godt man utfører det. Høy kompetanse på noe gir høy
følelse av kontroll. Også er det måten man utøver det på igjen. Det er interessant med
høyt og lavt press i dette her. Det å ligge veldig lavt vil nok gi en mindre følelse av å ha
kontroll fordi man er mindre passive, mens det å presse høyt og stadig jage ballen for å
vinne den automatisk kan gi større følelse av kontroll igjen. Men så kan det også være en
illusjon, fordi man kan ha kontroll i lavt press også. Det å ikke gi etter for følelsen av at
man må gjøre noe kan være veldig smart, fordi det gir en større reel kontroll, en det å la

62
UEFA A-lisens 2015/16                                                     Ole Martin Nesselquist


seg lokke til å jage ball. Jeg synes det også er interessant i dette, om hvordan man kan bli
grepet av situasjoner og grepet av muligheter og risikoer i spillet, slik at man kan bli lurt ut
i noe. Det gir egentlig uttrykk for stress. Vi håndterer dårlig følelsen av å ikke ha kontroll,
og det er ikke spesielt lurt. Men hvis man kan avgi den følelsen av å kontroll, men allikevel
ha kontroll vil dette være bedre.
Er det noen forskjell på innlæring av forsvarsorganisering kontra angrepsorganisering?
Jeg tenker vel at en stereotypisk forskjell kan være at majoriteten av trenerne og lag liker
å ha flere prinsipper som styrer forsvarsspillet enn angrepsspillet. Hvertfall hvis vi
forutsetter ett soneforsvar, som man strukturer godt, mens man har få og gode prinsipper
for hvordan man spiller offensivt. Da skal vi sprudle litt mer, og det skal være rom for mer
kreativitet. Mange vil også si at man har så gode individuelle kvaliteter at man kan spille
på det. Så med det sagt, vil tradisjonelt sett innlæring og organisering være annerledes.
Det vil være mer åpent offensivt enn defensivt. Det er interessant at dette faktisk skjer, og
at det er slik vi ser på det. Offensivt så scores det mål, og sånn mentalt sett er det et stort
pluss. Det er noe tiltrekkende ved det å score mål. I motivasjonspsykologi snakker vi om
approach-motivasjon, og avoidance-motivasjon. Så angrep er på mange måter approach,
hvor man ønsker å oppnå noe. Mens defensivt er det mer implisitt at man vil unngå noe.
Og de to har ganske store konsekvenser for vår motivasjon. Approach-motivasjonen er
forbundet med langt mer positive konsekvenser enn avoidance-motivasjonen. Avoidance-
motivasjonen kan trigge eller føre til prestasjonsangst og konsentrasjonsforstyrrelser fordi
du blir redd for å mislykkes. Og det ser man tydeligst med keeperen, som blir målt på mer
fravær av feil enn hvor stor matchvinner han er til syvende og sist. Keeper vil jo også være
matchvinner, så du har det der også, men du kan være matchvinner i 80 minutter, men så
gjør du en stor feil og det kan være kjørt. Så det ligger litt i naturen til forsvarsspill, og i
innlæring at det er forskjellige krav. En spiss vil det være motsatt for. Spissen kan bomme
på fire store målsjanser, men scorer på den femte også er det du som er på forsiden av
avisen. Og det gir en helt annen type mentaliteten, hvor man på et vis kan komme unna
med mye mer. Alt jeg sier nå er spekulativt, det er ikke noe vi har forsket på. Det er litt
synd, for det er viktige spørsmål. Det jeg har sett noe på er dette med
approach/avoidance-motivasjon, og det er kjent at man presterer mye bedre med
approach-motivasjon. Dette har jeg for eksempel sett i forskningen min rundt straffespark.
Man kan også knytte dette tilbake til markerings- og soneforsvar. Muligheten for å bli
syndebukk i markeringsforsvar kan paralysere deg fordi du skal prestere under stort press,
og det kan hemme deg på den måten. Men på den andre siden er det ingenting som kan
mobilisere mer energi enn det. «Hvis jeg nå ikke tetter igjen det rommet som er bak meg,
så får jeg skylden», det kan være en slik tanke som gjør at du yter 100% og ikke 98%. Dette
har vi også forskning på, ikke i fotball men på syklister blant annet. Der ser vi at man gir
det lille ekstra der man er i ferd med å bli passert. Man gir det lille ekstra når det er mye
tilskuere, ikke fordi man kan oppnå så mye mer, men fordi man har en mulighet til å
dumme seg ut.




63
UEFA A-lisens 2015/16                                                     Ole Martin Nesselquist


Hvor viktig vil du si det er for en spillers- og et lags selvtillit/trygghet å holde nullen? Kan
dette påvirke offensive prestasjoner?
Det er litt hva du gjør det til selv. Gode trenere, lag og enkeltspillere vil se på situasjoner
som utfolder seg som muligheter hele veien. Når en er ferdig med en kamp handler det
om å bruke den kampen for alt det er verdt. Dersom man får seks mål imot seg sist kamp,
kan det være mindre å ta med seg derfra til neste kamp. På den andre siden kan det være
det 0-6-resultatet kan skape masse energi på et eller annet, eller masse fokus på et eller
annet. Poenget er at hver situasjon kan brukes. Vil en spiss bry seg om man har holdt
nullen? Ja, det vil han jo fordi det påvirker resultatet i helhet, men han vil jo bry seg mye
mindre enn en keeper. En keeper vil knytte veldig mye av sin stolthet og identitet til hvor
mange mål han har sluppet inn, og det er jo noe magisk ved å holde nullen for keeper. Og
for en bakre 4’er kan det også være noe spesielt knyttet til det, så blir det mindre og
mindre etter hvert som man går fremover på banen. Men uansett, når du har holdt nullen,
så kan man profitere mye på dette. Også for å score fremover. Den tryggheten og
selvtilliten som knyttes til det å vite at man er solide bakover, kan overføres til
angrepsspill. Vi vet det fra forskning om selvtillit, selv om selvtillit er veldig
situasjonsbestemt. Det er ikke slik at selvtillit i en situasjon naturlig overføres til en annen
situasjon. Men med det sagt, er det slik at man kan hente selvtillit fra en situasjon til en
annen. Du kan aktivt hente selvtillit fra noe en har opplevd, eller noe andre har opplevd.
Så en spiss kan hente selvtillit fra egen keeper som har prestert helt fantastisk. Som spiss
vil jeg da bli inspirert av dette, og dra til meg det fordi vi spiller på samme lag. Han har
spilt en utrolig kamp, og det samme har det bakre 4’eren. Det tar jeg litt av, og vi spiller på
samme lag. Mange gode trenere vil effektivt og kreativt profitere på slike mekanismer.
Noen trenere velger målsetningen «å vinne ballen» når man er i etablert forsvar, mens
andre velger målsetningen «å nekte scoring». Kan spillernes fokus/motivasjon endres i
forhold til hvilken målsetning en velger?
Ja, det kan det er første svar. Jeg har vært innom litt på hvordan det kan gjøres. Det å
vinne ballen er en mer positiv setning. Men ikke undervurder den produktive kraften i en
skikkelig god ydmykelse. Det å være sinnsykt redd for at noe skal skje. Der ligger det mye
energi, men det må jo balanseres varsomt. Men da spiller du på frykt, spiller på unngåelse.
Paranoia kan være helt greit, så lenge den er produktiv. Frykten kan være bra om den drar
deg i riktig retning. Jeg har jobbet med spillere, bare de siste par årene, som lever veldig
greit med en slik frykt for ydmykelse. De spiller bedre da, enn når det er mye positivt
rundt de andre tingene de kan oppnå. Så man henter frem noe ekstra, dette her med
moren som henter frem superkrefter om barnet er i fare. Det er nok mer en myte enn
realitet, men forskningen har pekt på at det er kraft i en del slike situasjoner. Så det er litt
både og, så for en trener må man nok være lur når man velger vei. Man må være
produktiv og positiv uansett hvilken variant man velger. Det er nok også lurt å
individualisere det. Det vil også være situasjonsspesifikt. Om man mister ballen halvveis
inne på motstanderens halvdel, og går for en gjenvinning så er jo det å vinne ballen
viktigere enn å hindre scoring. Mens når ballen ligger fri etter en corner på egen 5’meter,


64
UEFA A-lisens 2015/16                                                  Ole Martin Nesselquist


handler det mer om å hindre scoring. Det mest grunnleggende er nok å hindre scoring i
henhold til de første spilleprinsippsmodellene tenker jeg.
Defensiv persepsjon blir lite snakket om i norsk fotball. Er det forsket noe på dette
internasjonalt, og hvilke trender er eventuelt funnet?
Det er ikke forsket kjempe mye på det, men det er forsket litt. På 90-tallet ble det gjort en
del laboratoriestudier, som har noen metodemangler. Men det er noen konklusjoner der
som vi allikevel kan ta med oss. De satte på forsvarsspillere, mye midtstoppere, såkalte
«Eye-trackers» som målte øyets bevegelser og øyets fokus, og plasserte spillerne foran en
stor skjerm der de viste videobilder fra en kamp som var filmet fra bak mål. Så stoppet de
bildet når en ballfører fikk ballen, så ble du bedt om å angi hva du ville gjøre videre, hvor
ballen ville ende også videre. Så fikk du målinger på hvordan øyet fungerte når man gjorde
riktige valg kontra feil valg. Det man da ser er at de beste spillerne, de ser langt mer på
områder vekk fra ballen. Når det er en ballfører som kommer mot deg, ser du like mye på
bevegelser rundt deg som du ser på ballfører. Mens mindre gode spillere ser mer på
ballen. I en studie som gikk på volleyball, som også kan være relevant, så ser man at de
beste spillerne i forsvar for å kunne registrere effektiv det som skjer, ser på områder der
det i utgangspunktet ikke skjer noe, men hvor det er lurt å fokusere. For hvis jeg ser dit
kan jeg se det som skjer rundt. Det kan være to spillere som står et stykke fra hverandre,
så da ser jeg på området midt mellom for å se hva begge gjør. De kaller dette for
Interevent Fixation, når de fokuserer på noe mellom to eventer. Vi har også gjort studier
hvor vi har filmet midtstoppere i kamp. Det er en masteroppgave levert av Niklas Nyland,
han skrev en oppgave om persepsjon blant midtstoppere. Han fant ikke signifikante
forskjeller hele veien, men han fant noen. Disse gikk på at Premier League-midtstoppere
er mer aktive i sin orientering, altså de søker mer når de forsvarer seg mot innlegg og de
kroppsorienterer seg mer gunstig, enn midtstoppere på reservelaget til et juniorlag. Så det
er noe der som tilsier at midtstoppere på høyere nivå orienterer seg oftere enn
midtstoppere på lavere nivå.




65
UEFA A-lisens 2015/16                                                     Ole Martin Nesselquist



Sammendrag

UEFA A-lisensoppgave 2015/16
Ole Martin Nesselquist
Hvordan organisere et 1-4-2-3-1-lag i etablert forsvar?

Dette er en kvalitativ oppgave basert på kampanalyser og mine observasjoner. Veien har
vært spennende, lærerik og givende når jeg har fått mer innsikt og kunnskap om de
forskjellige måtene å organisere et lag på i etablert forsvar.

Problemstillingen min «Hvordan organisere et 1-4-2-3-1-lag i etablert forsvar?» er valgt på
grunn av min interesse for å dykke nærmere i temaet. Det finnes mange forskjellige måter
å organisere laget på i etablert forsvar, og i denne formasjonen. Jeg har tatt utgangspunkt
i Chelsea FCs kamper gjennom 2015/16-sesongen, og analysert deres kamper både på PC
og live i England. Gjennom observasjon, drøfting, samtaler, lesestoff og intervjuer har jeg
fått god oversikt over hvordan Chelsea har organisert sitt lag.

Dette har jeg igjen sammenlignet med mine egne tanker og erfaringer, og ikke minst andre
internasjonale lag for å finne ut hvordan jeg ønsker å organisere mitt 1-4-2-3-1-lag i
fremtiden. «Mannsmarkering eller soneforsvar?» er et sentralt begrep gjennom
oppgaven, og store deler av oppgaven handler om implementering av disse to forskjellige
stilene i din egen organisering av laget. Og hvilke individuelle egenskaper trenger man
egentlig for å lykkes? Og hvilke begrensninger legger de individuelle egenskapene laget
ditt besitter?

Jeg startet oppgaven med kampanalyser og notater. Oppgaven har tatt form gjennom
samtaler, drøfting og intervjuer. Intervjuene er gjort til slutt for å få relevante nok
spørsmål, som kan legges inn i oppgaven. Hva tenker Haakon Lunov (Utviklingssjef
Strømsgodset Toppfotball), med fortid i Everton FC, ODD Grenland og Celtic FC om
etablert forsvar, organisering av lag og forholdet mellom mannsmarkering og soneforsvar?
Og hva kan Geir Jordet, Norges fremste ekspert på mentale prosesser i fotball, fortelle om
det mentale aspektet ved etablert forsvar, mannsmarkering og sone?




66
