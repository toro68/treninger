Uefa a-lisens 2013/2014

Even Ødegaard

«En analyse av Juventus’ spillestil»
- hvordan anvende 3-5-2 formasjonen som et
virkemiddel i utøvelsen av eget lags spillestil?
Uefa A-lisens 2013/2014
Even Ødegaard

1

Uefa a-lisens 2013/2014

Even Ødegaard

Forord
«Å tape er å dø!»
Ordene kommer fra Juventus’ trener Antoni Conte. Dette er naturligvis en uttalelse som bør
forstås billedlig, men den sier også noe om kravene og kulturen som kjennetegner Juventus,
og er en slags videreføring av klubblegenden Giampiero Bonipertis uttaleser: «Å vinne er ikke
viktig. Det er det eneste som betyr noe.»
Selv har jeg tilbrakt et relativt langt fotballiv i brytningen mellom det å være amatør og
profesjonell i norsk 2. divisjon, og de siste fire årene har dette vært som trener. Likevel er det
å vinne stort sett overordnet alt. Selv om det estetiske også er av betydning for en del av oss.
Fotball for meg handler om samtidighet. Om felles forståelse. Om å våge og å tørre. Det
handler om å bli gode sammen, samtidig som man skal dyrke enere. Jeg elsker å jobbe med
spillere på feltet og jeg elsker å vinne. Min visjon er å utvikle spillere som evner å lese
situasjoner og klima i kamper, og som ut ifra en felles forståelse løser dette til beste for eget
lag. Er det noen grep jeg som trener kan gjøre for å optimalisere mulighetene for å nå den noe
hårete og ambisiøse visjonen?
Fotball handler om å bli gode sammen, og som Eggen sier i Godfoten: Samhandling – veien
til suksess (1999): Du er god eller dårlig sammen med noen. Det å være dyktig er ingen
soloprestasjon.
I så måte ønsker jeg å takke de som hjelper meg å bli så god som mulig, og som lar meg få lov
til å holde på med denne lidenskapen. Takk til Rakel, Julius og Jenny som gir meg den ene
gode pasningen etter den andre. Uten dere hadde det ikke gått.
Takk også til alle gode samtalepartnere og bidragsytere underveis, særlig Igor Aase, Andre
Bergdølmo, Torjus Hansen og Tommy Svindal Larsen. Takk også til Dag Oppjordsmoen som
har motivert og utfordret, delt og fortalt underveis, det har jeg satt stor pris på.
Det er viktig å stoppe opp, ta seg god tid og tenke over egen praksis og trenergjerning selv i
en hektisk hverdag. Det har arbeidet med denne oppgaven påtvunget meg til å gjøre. Det har
vært både lærerikt og utviklende og bidratt til å gi meg større innsikt i det å være trener og
leder.
Even, Drøbak 2014

2

Uefa a-lisens 2013/2014

Even Ødegaard

Sammendrag
I denne oppgaven vil jeg først gi en historisk oversikt over formasjonsutviklingen i fotballen,
da med et ekstra blikk på hvordan 3-5-2 formasjonen har blitt praktisert til ulike tider av ulike
lag.
Med dette som bakteppe vil jeg ta utgangspunkt i hvordan Antonio Conte og Juventus har
rendyrket 3-5-2 formasjonen, herunder hvilke retningslinjer som gjelder i forsvars – og
angrepsspillet til Juventus og komme med en arbeidskravsanalyse for de ulike rollene.
Utgangspunktet for dette vil primært være kamper fra Champions League sesongen
2012/2013, men også utvalgte kamper fra Serie A samme år og inneværende sesong. Som en
forlengelse av dette vil jeg kartlegge alle Juventus’ scoringer i sesongen 2012/2013 og knytte
dette opp mot retningslinjene i angrepsspillet. Det samme vil jeg gjøre med scoringene i mot,
men da naturligvis opp mot retningslinjene i forsvarsspillet. Som et hjelpemiddel her vil jeg
bruke et analyseskjema som jeg mener gir et helhetlig og oversiktlig bildet av Juventus
scoringer for og i mot.
Det er ulike måter å organisere et lag ved hjelp av 3-5-2 systemet på. Med utgangspunkt i
bøkene «Soccer strategies – defensive and attacking tactics» og «Coaching the European 3-52» har jeg sett på de mest vanlige formene og vist det jeg mener er sentrale forskjeller og
viktige nyanser.
Jeg har også intervjuet Torjus Hansen og Tommy Svindal Larsen, begge sentrale på et Odd
lag som siste halvdel av 2005-sesongen gikk over til å bruke denne formasjonen, og gikk fra å
være bunnlaget til å bli det laget som tok flest poeng den høsten, sammen med Rosenborg.
Deres betraktninger vil jeg bruke i min egen refleksjon omkring denne formasjonen kan være
noe jeg ønsker å bruke i eget lag kommende sesong, og i så fall hvorfor. Bakgrunnen for
denne vurderingen vil naturligvis være gjort med utgangspunkt i det jeg har sett av Juventus
og deres retningslinjer, samt funnene som ble gjort i analysen av scorede og innslupne mål og
rollekravene som er formulert.

3

Uefa a-lisens 2013/2014

Even Ødegaard

Innhold
Forord ...................................................................................................................................................... 2
Sammendrag ........................................................................................................................................... 3
Innledning ................................................................................................................................................ 6
Bakgrunn og formasjonsutvikling ............................................................................................................ 6
WM-systemet ...................................................................................................................................... 8
3-5-2 med sweeper og to markeringsstoppere ................................................................................... 8
The Norwegian Style – The computer style ...................................................................................... 10
3-5-2 i Italia........................................................................................................................................ 12
Spillestil ................................................................................................................................................. 13
Soneforsvar eller markeringsforsvar ................................................................................................. 14
Ulike måter å organisere forsvarsleddet i 3-5-2 på ........................................................................... 16
Det ortodokse mannsmarkering systemet: ................................................................................... 16
Sonebasert mannsmarkering system. ........................................................................................... 17
Sonebasert tre-manns forsvar ....................................................................................................... 17
Ulike måter å organisere midtbaneleddet på ................................................................................... 18
Metode: ................................................................................................................................................. 19
Analyse av alle scoringer for – og i mot Juventus sesongen 2012/2013............................................... 20
Om kampanalyse: .............................................................................................................................. 20
Kvantitativ metode: ........................................................................................................................... 20
Kvalitativ metode: ............................................................................................................................. 21
Juventus’ spillestil.................................................................................................................................. 22
Juventus i forsvar............................................................................................................................... 22
Kommentarer til funnene: ............................................................................................................. 23
«Catenaccio» ................................................................................................................................. 24
Presshøyde .................................................................................................................................... 25
Juventus i lavt press .......................................................................................................................... 26
Juventus ved innlegg i mot ............................................................................................................ 29
Oppsummering av Juventus i lavt press: ....................................................................................... 30
Utfordringer i det lave presset: ..................................................................................................... 31
Juventus i høyt press: ........................................................................................................................ 32
Oppsummering av Juventus i høyt press: ..................................................................................... 35
4

Uefa a-lisens 2013/2014

Even Ødegaard

Utfordringer i det høye presset: .................................................................................................... 36
Juventus og overganger i mot: .......................................................................................................... 37
Oppsummering av overganger i mot: ........................................................................................... 38
Juventus i angrep – lagets retningslinjer – en strukturell dimensjon ............................................... 39
Oppspill fra midtbackene sentralt i banen: ................................................................................... 40
Utnytte bredde for å skape rom sentralt: ..................................................................................... 42
Vingback, spiss og indreløper: ....................................................................................................... 43
Spiss-spiss relasjon: ....................................................................................................................... 46
Juventus’ posisjonering ved innlegg: ............................................................................................. 48
Gjenvinningsangrep:...................................................................................................................... 49
Juventus’ overgangsspill: ............................................................................................................... 52
Oppsummering av Juventus i angrep: ........................................................................................... 53
Posisjonsbeskrivelse og rollekrav .......................................................................................................... 54
Keeper: .............................................................................................................................................. 55
Høyre midtback/venstre midtback: .................................................................................................. 55
Sentral midtback: .............................................................................................................................. 56
Høyre vingback/venstre vingback ..................................................................................................... 56
Sentral midtbane: .............................................................................................................................. 57
Høyre/venstre indreløper: ................................................................................................................ 57
Spiss: .................................................................................................................................................. 58
Anvendelse i eget lag – noen refleksjoner ............................................................................................ 58
DFI 2014............................................................................................................................................. 59
DFIs’ spillestil ..................................................................................................................................... 60
Hvorfor 3-5-2 ..................................................................................................................................... 62
Defensivt........................................................................................................................................ 62
Offensivt ........................................................................................................................................ 63
Veien videre....................................................................................................................................... 65
Litteratur: .............................................................................................................................................. 66

5

Uefa a-lisens 2013/2014

Even Ødegaard

Innledning
Jeg har i denne oppgaven valgt å fordype meg i temaer og problemstillinger som jeg har vært
nysgjerrig på og som jeg tenker at vil gi meg en gevinst i mitt daglige møte med spillerne.
Min hovedproblemstilling har vært å analysere Juventus’ spillestil med tanke på anvendelse
og overføringsverdi til eget lag. Jeg mener at deres bruk av formasjonen 3-5-2 er et viktig
redskap i utførelsen av deres spillestil og har sett etter de strukturelle retningslinjene i
forsvars- og angrepsspillet.
Når jeg anser bruken av 3-5-2 formasjonen som et viktig element opplever jeg det som nyttig
og kontekstuelt å se nærmere på formasjonsutvikling opp gjennom historien, da med et særlig
blikk på hvordan ulike lag har praktisert denne formasjonen til ulike tider. Jeg har også sett
nærmere på ulike måter å organisere laget på i denne formasjonen.
Som en videreføring av dette har jeg analysert alle Juventus sine scoringer for og i mot i løpet
av sesongen 2012/2013og forsøkt å knytte dette opp mot det jeg opplever er de strukturelle
retningslinjene i deres spillestil.
Videre har jeg på bakgrunn av funnene og all informasjonen jeg har tilegnet meg laget en
rollekravsanalyse som peker på kvaliteter og ferdigheter spillerne i de ulike rollene må besitte
både i forsvarsspillet og angrepsspillet.
Avslutningsvis diskuterer jeg hvorfor 3-5-2 formasjonen kan være et redskap eller verktøy i
utøvelsen vår spillestil. Disse refleksjonene blir supplert med betraktninger fra de tidligere
Odd Grenland-spillerne Torjus Hansén og Tommy Svindal Larsen som har god kjennskap til
denne formasjonen.

Bakgrunn og formasjonsutvikling
Som mye annet her i livet så går også fotballen gjennom ulike sykluser og hva som er trender
vil variere. Her er det et årsak-virknings forhold som gjør at fotballen hele tiden utvikler seg
og er i stadig endring. Jeg vil gi en historisk oversikt over formasjonsutviklingen og samtidig
vise hvordan 3-5-2 systemet har blitt brukt til ulike tider av ulike lag.
Formasjon betegner spillernes statiske utgangsposisjon på banen(Olsen, 1973), og kan
referere til så vel lagdelsinformasjon som lagets formasjon(Olsen, 1981). En del litteratur
6

Uefa a-lisens 2013/2014

Even Ødegaard

opererer likevel med en sifferkombinasjon på fire tall, da enten for å markere at laget spiller
med libero eller for å splitte midtbane- eller frontleddet. Larsen(1992) understreker at
begrepet system ofte har blitt brukt synonymt med formasjon i en del litteratur, og at det er
uheldig og forvirrende. Formasjonen gir en statisk beskrivelse av spillernes utgangsformasjon
på banen, brukes system som en betegnelse på så vel spillernes utgangsposisjon og hvordan
formasjonen anvendes i spillet(Olsen, 1973).
Midt på 1800-tallet ble trolig den første fotballkampen med elleve spillere på hvert lag
spilt(Gray, 1999). Lagenes 1-9 formasjon indikerer at utviklingen siden den gang har vært
omfattende og har medført et langt mer komplekst spill. Formasjonene har vært sentrale i
utviklingen og endringene i disse gir oss et visst innblikk i hvordan forholdet mellom forsvar
og angrepsspillet har vært ulikt vektlagt gjennom årenes forløp.
Moderne fotball kan vi datere til 1863 i forbindelse med stiftelsen av FA (English Football
Association). FA utformet tidlig et sett med regler som fikk felles støtte overalt hvor det ble
spilt fotball. En viktig regel som tidlig hadde stor innflytelse på valg av formasjon er
offsideregelen. Den første forbød ballen i å bli spilt fremover, noe som medførte få pasninger
og mye driblinger (Bangsbo og Peitersen, 2000). I 1868 ble denne regelen endret, det måtte
være minst tre forsvarsspillere mellom fremste angriper og forsvarende lags dødlinje når
ballen ble spilt. Regelendringen medførte et to-back-system som dominerte hele
fotballverdenen i mange år. To-back- systemet, en 2-3-5-formasjon, ble benyttet i store deler
av fotballverdenen frem til offside- regelen på ny ble endret i 1925 (Bangsbo og Peitersen,
2000). 2-3-5- formasjonen var for øvrig en videreutvikling av Skottlands 2-2-6 formasjon,
som regnes som den første formasjonen som varte over tid(Wilson, 2008).
Foranledningen til den nye offsideregelen i 1925 var at forholdet mellom angrep og forsvar
var blitt skjevt. Offsideregelen, og utnyttelsen av denne, ble en sentral del av forsvarsspillet,
noe som medførte mange offsideavblåsninger og etter hvert ”måltørke”. Offside- regelen av
1925 er i grove trekk den samme som benyttes i dagens fotball, det vil si at det nå måtte være
minst to forsvarsspillere mellom den fremste angriperen og forsvarende lags dødlinje for at
det ikke skulle bli blåst for offside (Bangsbo og Peitersen, 2000). Denne regelendringen økte
på kort sikt antall mål med 50 prosent (ibid)og den skulle vise seg å få betydelige
konsekvenser for hvordan spillet skulle komme til å utvikle seg.

7

Uefa a-lisens 2013/2014

Even Ødegaard

WM-systemet
På bakgrunn av dette, ble det endring fra 2-3-5 til 3-4-3/3-2-2-3 formasjon. Skaperen av dette
”WM-systemet”, var den legendariske Arsenal-manageren Herbert Chapman. Rundt 1930, 5
år etter at WM- systemet så dagens lys, hadde nesten alle britiske lag på ulike nivåer kopiert
Chapmans nyvinning. Først på 1950-tallet, med Ungarns ”superlag” som slo England 6-3 på
Wembley i 1956 og Brasils triumf i verdensmesterskapet i 1958, skulle WM-systemet virkelig
bli utfordret (Bangsbo og Peitersen, 2000). Nyvinningen bestod av igjen å trekke en spiller
bakover i banen, slik at man nå hadde fire spillere i bakre ledd. I VM i 1958 ble på mange
måter karakterisert som et trendbrudd og en milepæl i fotballens evolusjon da Brasil med sin
4-2-4 formasjon beseiret alle som fortsatt spilte etter WM systemet. På slutten av 1950-tallet
spilte et stort antall lag i en 4-2-4 formasjon. Den neste perioden mellom VM-sluttspillene i
1958 og 1962 fikk vi en reduksjon på 25 prosent i antall mål, en indikasjon på at
forsvarsspillet da ble prioritert(Hughes, 1981). En motsats til både Chapmans WM-system og
Brasils 4-2-4 formasjon stod mange italienske lag for både før og etter VM i 1958 med deres
«Catenaggio». Dette var en defensiv taktikk som plasserte en ekstra forsvarsspiller i bakre
ledd som en sweeper, og man trakk også ned vingbackene slik at man opererte i en 5-3-2
formasjon (Wilson, 2008).
England vant til sin hittil eneste VM- tittel på hjemmebane i 1966 med først en 4-3-3
formasjon for så å legge om til 4-4-2. 4-3-3- formasjonen var en videreutvikling av 4-2-4
formasjonen. Ved å trekke ned en spiller i midtbaneleddet fikk man også et numerisk overtall
på midtbanen mot de lagene som på denne tiden spilte en 4-2-4 formasjon. I Norge er det
Rosenborg som i den senere tid har vært en ”rollemodell” for andre norske lag i utførelsen av
4-3-3 formasjon. Også Nederlands «total fotball» som vant mange fotballhjerter på 70- tallet,
og som nostalgikere til stadighet drømmer seg tilbake til, var på papiret en 4-3-3 formasjon.

3-5-2 med sweeper og to markeringsstoppere
Vi må gå helt frem til 1986 før vi igjen finner en verdensmester med tre forsvarsspillere.
Carlos Billardo slet i 1984 med svake resultater som trener for Argentina. Med Diego
Armando Maradona på laget var forventningene skyhøye. På en turné i Europa prøvde
Billardo ut en 3-5-2 formasjon, som ga gode resultater. Formasjonen var defensivt basert på
en sweeper, to markeringsstoppere, to vingbacker og tre sentrale midtbanespillere. I tillegg
fikk Maradona lov til å gå ned i banen for å hente ballen. Argentina vant VM i Mexico med
sin 3-5-1-1 formasjon. Formasjonen spredde seg raskt, og Tyskland vant VM i 1990, Brasil
8

Uefa a-lisens 2013/2014

Even Ødegaard

VM 1994 og Tyskland EM i 1996 med varianter av samme 3-5-2 formasjon (Wilson, 2008). I
denne sammenhengen må vi også nevne det suksessfulle danske landslaget ledet av Sepp
Piontek som gjennom 80-tallet tilpasset seg og anvendte 3-5-2 systemet (Bangsbo og
Peitersen, 2000). Dette var et dansk landslag som begeistret fotball-europa og som spilte
underholdene og morsom fotball med Michael Laudrup i spissen. De tapte en dramatisk
semifinale i Euro 84 på straffer mot Spania, kvalifiserte seg til VM i 86 og vant gruppe E i
konkurranse mot Vest Tyskland, Skottland og Uruguay, før det ble bråstopp mot Spania i
første utslagsrunde.
Suksessen med tre forsvarsspillere på 80- og 90-tallet kan sees i sammenheng med den da
rådende spillestilen. Mannsmarkering, spill med to spisser, lite offensivt kantspill og mye
ballbesittelse var datidens dominerende spillestil. Med to markeringsstoppere kunne man
markere motstanderens to spisser, og i tillegg ha en spiller som sikring. I nåtidens lys kan man
si at lagene hadde relativt god tid til omstilling fra tre til fem spillere bak om så var
nødvendig. Ved å benytte tre spillere i stedet for fire kunne man utvide midtbanen med en
ekstra spiller. 3-5-2 sto seg ikke på langt nær like lenge som WM-formasjonen, Brasil vant
riktignok VM så seint som i 2002 med en 3-4-1-2 variant (Wilson, 2008). Edmilson opererte
da som regel som sweeper, og hadde frihet til å gå fremover med ballen. Med Cafu og
Roberto Carlos som vingbacker hadde de offensiv kraft på sidene. Den fremste trioen besto av
Rivaldo, Ronaldinho og Ronaldo – ikke akkurat hvem som helst.
På slutten av 80-tallet og begynnelsen av 90-tallet ble det i en stor grad, taktisk sett, en kamp
mellom en 4-4-2 formasjon og 3-5-2 formasjon (sistnevnte formasjon ble noen ganger
forandret til en 5-3-2 formasjon avhengig av plasseringen til kanspiller/vingback).
Soneorientert forsvarsspill og 4-4-2 ble praktisert lenge før 3-5-2 ble populært. De kanskje
mest spektakulære resultatene oppnådde Bob Houghton som tok Malmö FF til finalen i
Serievinnercupen i 1979 – basert på sonespill og 4-4-2. George Curtis innførte forøvrig 4-4-2
og soneprinsipper i Rosenborg i 1969. I debutsesongen ble det seriegull, året etter ble
trønderne nummer to med 15-5 i målforskjell på 18 kamper! Arrigo Sacchi gjorde med andre
ord ikke noe nytt da han innførte 4-4-2 og soneforsvar i AC Milan. At han preget fotballen på
slutten av 80- og begynnelsen av 90-tallet er derimot riktig. Et sonespill basert på flate
forsvarsfirere, offsidefelle og tydelig og aggressivt press på ballfører. Spillerne var plassert i
forhold til medspillerne istedenfor å markere motspillerne. Lykkes ikke det første presset på
ballfører, har man i teorien alltid en ny spiller i sikring – ikke bare i bakerste ledd. Med
9

Uefa a-lisens 2013/2014

Even Ødegaard

spillere som Gullit, Van Basten, Ancelotti, Baresi, Rijkaard og Maldini vant AC Milan både
Serie A og den gjeveste europacupen i 4-4-2 formasjon – med stramt soneorganisert
forsvarsspill og tydelig press på ballfører.
Man gikk nå inn i en tid hvor bruken av tre forsvarsspillere igjen ble lite brukt, men det har
vært unntak. Johan Cruyffs Barcelona praktiserte en 3-5-2 variant i 1994 og vant La liga, men
de tapte mot Fabio Capello og hans AC Milan i finalen i Serievinnercupen (Champions
League) samme år. AC Milan vant også scudettoen med Alberto Zaccheroni som trener og
med systemet i 98/99 sesongen, Roma og Fabio Capello gjorde det samme i 2000/2001 med
3-4-1-2. Mange lot seg og fascinere av inspirere av hvordan Barcelona under Josep
Guardiolas ledelse praktiserte en 3-1-3-3 formasjon.

The Norwegian Style – The computer style
I Norge på 1980-tallet var det 4-4-2 formasjonen som gjorde seg mest gjeldende(Holm et
al.1998). Likevel ble 4-5-1 formasjonen for første gang introdusert i 1982 av daværende Ulandslagstrener Egil Olsen. Denne formasjonen skulle møte mye kritikk. Den ble særlig
kritisert for å være for defensiv. Denne type kritikk historisk sett har også blitt sett når denne
type endringer har blitt gjort. 4-5-1 formasjonen har klare likhetstrekk med 4-3-3
formasjonen i praksis. I VM i 1982 benyttet Brasil en 4-5-1 formasjon, men når Brasil hadde
ballen ble to mann flyttet frem i en 4-3-3 formasjon.
Egil Olsen ble norsk landslagstrener i 1990, og fikk raskt oppsiktsvekkende resultater med sitt
velorganiserte og gjennombruddshissige sonespill. Størst suksess hadde han i 4-5-1, men når
de presset høyt ble denne omgjort til en 4-3-3 formasjon. Det offensive mønsteret mot etablert
forsvar var basert på å slå lange oppspill på kant, den såkalte «Flo-pasningen» (Bangsbo og
Peitersen, 2000). Drillo førte Norge til VM i både 1994 og 1998. Riktignok eksperimenterte
han et par kamper med tre bak i et soneorientert system, men forsøket ble raskt skrinlagt. Det
ble for store rom å dekke i bredden. Det er også verdt å nevne at Nils Arne Eggen testet 3back med Rosenborg, men med samme erfaring som Drillo. Også internasjonalt fant man
soneforsvar med tre bak som for vanskelig og risikabelt.
I dagens fotball blir den til tider utskjelte 4-5-1 formasjonen stadig mer vanlig å se både i
norsk og internasjonal fotball. 4-2-3-1 formasjonene som mange lag benytter seg av, blant
annet dagens norske landslag ledet av Per Matias Høgmo, er jo en videreutvikling av denne

10

Uefa a-lisens 2013/2014

Even Ødegaard

formasjonen hvor man operer med to «sittende» midtbanespillere i stedet for et anker, og har
tydeligere definerte mellomromsspillere.
2000 – tallet

I EM 2000 spilte Italia med en flat bakre 3-er med Iuliano, Nesta og Cannavaro, relativt lave
vingbacker i Maldini og Zambrotta, Fiore, Albertini og Conte (dagens Juventus trener)
utgjorde den sentrale midbanetrioen med Totti (noe dypere) og Del Piero på topp. Korte
avstander, konsentrering og stor kontringskraft tok dette laget helt til finalen der de på
dramatisk vis (golden goal) tapte mot Frankrike.
Italia var i dette mesterskapet en motvekt med sin måte å spille på, da de aller fleste lag
benyttet en 4-4-2 formasjon, noe som også var trenden i VM 2002. Under EM 2000 så vi
likevel klare tegn på at 4-2-3-1 var i ferd med å etablere seg som en ny trend. Tre (Nederland,
Frankrike og Portugal) av fire lag i semifinalen benyttet denne formasjonen og formasjonen
ble enda oftere benyttet i samme mesterskap åtte år senere. Ved å bruke denne formasjonen
kunne man bruke tre kreative spillere til å bryte ned motstandernes defensive blokk. Disse
spillerne var ofte «fritatt» tunge defensive oppgaver, men sørget for at Frankrike fikk plass til
Djorkaeff, Zidane og Dugarry bak Thierry Henry, Portugal brukte Figo, Ruis Costa og
Conceicão bak Nuno Gomes og Nederland plasserte Zenden, Bergkamp og Overmars bak
Patrick Kluivert (Wilson, 2008).
Den anerkjente fotballskribenten Jonathan Wilson hevder nå at denne formasjonen har
erstattet 4-4-2 som fotballens mest benyttede formasjon (Wilson til «Josimar» – 2013).
Egypt og Hassan Shehata vant tre påfølgende afrikamesterskap i 2006, 2008 og 2010 – med
det som ble regnet som en gammeldags 3-5-2 variant. En viktig forklaring på Egypts suksess i
Afrika er at de aller fleste andre afrikanske lagene spilte relativt lite avanserte 4-4-2
formasjoner (Wilson, 2008). Med 3 stoppere som hadde overtall mot to spisser, var Egypts 34-1-2 formasjon godt egnet til å demme opp mot 4-4-2. I årets Afrikamesterskap spilte de
aller fleste lagene 4-2-3-1, mens Egypt ikke var kvalifisert til å delta.
Vi har også sett bruken av tre forsvarsspillere leve på andre kontinenter helt frem til i dag. I
Sør-Amerika har for eksempel Mexico og Uruguay spilt med tre bak i utvalgte kamper. Ikke
minst ble vi imponert over Chile i VM 2010. Med Marcelo Bielsa som trener praktiserte de en
offensiv og høyt pressende 3-3-1-3. De tre bakerste som stoppere, det neste leddet besto av en
dyp midtbanespiller og to vingbacker. Fremst plasserte Bielsa en playmaker som opererte litt
11

Uefa a-lisens 2013/2014

Even Ødegaard

bak en spiss og to vinger. Bielsa har jo tatt med seg dette til Spania og Atletic Bilbao også,
noe Manchester United ikke fant ut av i Europa League i 2012.
Sør-Korea må også nevnes. Under Guus Hiddink tok de seg til semifinalen i VM i 2002 basert
på mye løping i en 3-5-2.
De siste årene har vi igjen sett en oppblomstring av lag som spiller med tre stoppere. Bortimot
halvparten av lagene i Serie A har spilt eller spiller med tre bak inneværende sesong (20132014).

3-5-2 i Italia
For å forstå renessansen av bruken av tre forsvarsspillere i Serie A, er det nødvendig og først
se litt på hvordan majoriteten av lagene der har spilt de siste årene. Italia har aldri hatt et stort
utvalg av typiske kantspillere, i støvellandet handler mye om å spille med flest mulig sentrale
midtbanespillere. I forrige sesong spilte en rekke lag i formasjonen 4-3-1-2/4-1-2-1-2. AC
Milan er kanskje det mest typiske laget i denne diamantformasjonen. Kun backene har som
primæroppgave å skape bredde offensivt. Under Carlo Ancelotti praktiserte Milan også
«juletreformasjonen» 4-3-2-1 – altså med fem sentrale midtbanespillere.
Fotball har for mange trenere handlet mye om ballbesittelse de siste årene, og derfor kampen
om å dominere den sentrale midtbanen. Har man mange og gode alternativer sentralt, øker
sannsynligheten for å finne medspillere som pasningsalternativer. Dermed øker også
muligheten for å klare å holde ballen i laget. Mange ønsker å velge de rette øyeblikkene for
gjennombrudd. En spillestil preget av for mange forsøk på gjennombrudd fører fort til for
mange balltap, som Drillo sier i sin siste bok Spill effektiv fotball: «Siste VM handlet i stor
grad om å unngå overganger imot.»
For å forsvare seg mot de mange smale lagene i Italia må man nødvendigvis dekke mye rom
sentralt. Offensivt er det rom for å angripe bredt imot dem. Et godt eksempel her er Arsenals
møte med AC Milan Champions League 2012. Arsène Wenger er selv en manager som liker å
ha mange spillere sentralt i banen. På San Siro ble dette deres bane. Gang på gang forsøkte de
å spille seg gjennom sentralt, resultatet ble altfor mange balltap i den italienske sentrale
gryten, overganger imot – og tap 4-0. Hjemme på Emirates stilte Arsenal med begge de to
raske vingene Walcott og Gervinho, angrep bredere – og var nær ved å klare det umulige. AC
Milan hadde større problemer med å forsvare seg bredt, men gikk videre på 0-3.
12

Uefa a-lisens 2013/2014

Even Ødegaard

Trenden med tre forsvarsspillere i Serie A bærer preg av tydelig innrømmelse til
mannsmarkering. Ofte følger den ene stopperen en spiss når denne møter, og ofte kan man se
at en av stopperne går opp i mellomrom og markerer en trequartista hos motstanderen. Det
store innslaget av lag som spiller med tre stoppere i Italia må altså sees i sammenheng, og
som et mottrekk til det store innslaget av smalt spill og mange sentrale midtbanespillere hos
motstanderen. Lag som Napoli, Udinese og til en viss grad Juventus (mange har hatt høyere
forventninger) har oppnådd svært gode resultater ved å kombinere det å forsvare seg med
mange spillere sentralt, samtidig som man kan angripe bredt. Napoli (før Benitez tok over) i
3-4-2-1, Udinese i 3-5-1-1 – og Juventus i 3-5-2/5-3-2.

Spillestil
«Spillestil er hvordan laget opptrer på banen», sier Egil Olsen. Lars Tjærnås kom med
følgende betraktning i sin spalte i Aftenposten: «spillestilen forteller om hvordan et lag spiller
fotball. System og formasjon er redskaper. Noen få ganger kan det imidlertid være helt
avgjørende redskaper»
Bangsbo og Peitersen omtaler begrepet spillestil på følgende måte: «En spillestil er den
karakteristiske måde et hold anvender et spillesystem på» ( «Det gode hold», 1997)
Hvilken type spillestil som anvendes av et lag vil i følge Bangsbo være avhengig av
spillermateriellets offensive potensial, «all round» basis, fysisk kapasitet, teknisk fundament,
taktisk nivå og psykisk balanse. Videre hevder Bangsbo at valg av spillestil dreier seg om en
vekting av offensivt og defensivt spill. (Bangsbo, 1997)
Jeg mener det er viktig å forankre spillestil i en kulturell kontekst – i Norge er Nils Arne
Eggen og Egil Olsen de som har preget spillestildebatten i størst grad. Vår (Norges)
fotballfilosofi må plasseres i en kulturell kontekst, det samme gjelder den italienske, latinske,
britiske osv. Er fotball estetikk eller rasjonalisme? Skal den være kreativ og underholdene, er
det lønnsomhet eller risikovurderinger som gjelder? Er vi ballbesittende eller mer direkte? Å
diskutere spillestil uten å ta hensyn til konteksten blir vanskelig og etter mitt skjønn lite
konstruktivt.
Spillestil handler altså om hvordan et lag opptrer i angrep og i forsvar. Formasjonen er en del
av lagets spillestil, og en spillestil er noe som er varig og gjenkjennbar – altså hvordan laget
13

Uefa a-lisens 2013/2014

Even Ødegaard

opptrer i ulike situasjoner i kamper. Vi kan grovt sett skille mellom spillestil i angrep og
forsvar. Generelt sett kan vi si at spillsituasjoner i forsvar som regel gir færre
handlingsalternativer enn spillsituasjoner i angrep (Ferdighetsutvikling i fotball, 2008). Noen
lag har en fotballfilosofi og en sterk identitet som gjør at de svært sjeldent tilpasser spillestilen
avhengig av motstander, skadesituasjon, baneforhold, mens andre er mer pragmatiske og
endrer spillestil avhengig av overnevnte faktorer for å optimalisere mulighetene for å ta tre
poeng i kampen.

Soneforsvar eller markeringsforsvar
Det eksisterer ulike oppfatninger om hvordan forsvarsspillet skal organiseres. Larsen(2000)
skiller mellom soneforsvar, mannsmarkering og kombinasjonsforsvar i sin beskrivelse av
ulike forsvarstyper. Larsen beskriver de ulike forsvarstypene som gjengitt nedenfor:
«Soneforsvar legger vekt på tett press på ballfører og gode sikringsforhold. Spillerne
forholder seg til hverandre. Markeringsforsvaret legger stor vekt på markering. Spillerne
forholder seg til motstanderne. Kombinasjonsforsvar er en blanding av soneforsvar og
markeringsforsvar» (Larsen, 2000, s. 6-7).
I motsetning til Larsen er det flere som gir uttrykk for at det prinsipielt sett bare eksisterer to
måter å organisere et forsvar på; sone og markering. Ved å kombinere sone- og
markeringsprinsipper vil vi kunne se ulike «forsvarsstiler», men det er de to hovedformene
som ligger til grunn(Olsen et al.1994).

Figur 1: sone og markeringsforsvar

En sammenlikning mellom sone – og markeringsforsvar konkluderer med at soneforsvaret
legger vektlegger press på førsteangriper, sikring og dekking av rom, mens
markeringsforsvaret prioriterer press og markering. Dette betyr for markeringsforsvaret at
14

Uefa a-lisens 2013/2014

Even Ødegaard

sikringsoppgavene gjerne overlates til en bestem spiller som i gitte situasjoner har ansvaret for
å sikre de øvrige forsvarsspillerne. Fordi forsvarsoppgavene er helt spesielle for denne
spilleren, omtales hun eller han ofte som fjerdeforsvarer eller sweeper. ( Ferdighetsutvikling i
fotball, s. 177)
I all hovedsak ser vi at den grunnleggende forskjellen mellom de to måtene å organisere et
forsvar på ligger i soneforsvarets medspillerorientering og markeringsforsvarets orientering
mot motspillere. Det vil også være ulike prioriteringer i et sone og markeringsforsvar, noe
figur 2 nedenfor viser.
Soneforsvar

Markeringsforsvar

1. Press

1. Markering

2. Sikring

2. Press

3. Dekke rom

3. Dekke rom

4. Markering

4. Sikring

Figur 2: ulike prioriteringer i sone- og markeringsforsvar

Olsen(1994) mener at soneforsvarets fordeler ligger i en ryddig arbeidsfordeling og at det er
lettere å skjule individuelle svakheter fordi sikringsforholdene er bedre enn i
markeringsforsvaret. Gode sikringsforhold gjør det lettere å «reparere» feil av førsteforsvarer.
I forhold til presshøyde er fleksibiliteten stor. Han nevner også en psykologisk fordel ved å
være mindre avhengig av motstanderens løp og aktivitet. Dette skaper større grad av
forutsigbarhet i eget forsvarsspill enn hva tilfellet er i et markeringsforsvar, og gir
treningsmessige fordeler ved at man kan fokusere på elementer som man vet vil prege
forsvarsspillet også i kampsituasjon.
Pensgård (2001) påpeker betydningen av klare retningslinjer for hvordan et fotballag skal
opptre i konkurransesituasjoner for å klare å holde rett fokus i stressede situasjoner.
Medspillerorientert soneforsvar vil man med større grad av uavhengighet til motstander kunne
ha fokus på egne arbeidsoppgaver. I et markeringsforsvar vil en spillers handlinger i mye
større grad påvirkes av motstander, og dermed vil prinsippene for hvordan du skal opptre
kunne variere fra kamp til kamp (Larsen, 2000).
I norsk fotball er soneforsvaret svært dominerende i forhold til markeringsforsvaret. Egil
Olsen hevdet i forbindelse med sin tankesmia høsten 2009, at mange tippeligalag hadde større
innrømmelser til markering, spesielt i midtbaneleddet enn på 90 tallet. Han nevnte også en
15

Uefa a-lisens 2013/2014

Even Ødegaard

tendens om at det var mye dårlig førsteforsvarsarbeid i norsk tippeliga. Han uttrykte misnøye
og mente fortsatt det finnes få argumenter for å gjøre nettopp dette.

Ulike måter å organisere forsvarsleddet i 3-5-2 på
Jeg vil kort gå igjennom ulike måter å organisere seg på i denne formasjonen uten å diskutere
fordeler og ulemper. Denne diskusjonen vil jeg komme nærmere inn på når jeg presenterer
retningslinjene i Juventus’ spillestil og hvorfor jeg eventuelt vil bruke dette i eget lag. Jeg vil
bruke boken «Soccer strategies – defensive and attacking tactisk» av Robyn Jones og Tom
Tranter som utgangspunkt i denne presentasjonen.
Det ortodokse mannsmarkering systemet:

I dette systemet så er det to markeringsstoppere som opererer foran en sweeper.
Markeringsspillerne vil da ta ut motstanders (to) angripere gjennom hele kampen. Det betyr at
en markeringsstopper har ansvaret for en spiss og den andre for motstanderens andre spiss.
Uavhengig av bevegelsene skal spissen fotfølges. Markeringsstopperens bidrag i denne
kampen er at hans spiss ikke scorer.
Den tredje forsvarsspilleren, sweeperen eller «libero» er oftest fritatt markeringsansvar og
opererer som en sikringsspiller bak markeringsstopperne. I motsetning til
markeringsstopperne, som stort sett bare bidrar defensivt, vil sweeperen eller liberoen ha
frihet til å bidra offensivt og.
16

Uefa a-lisens 2013/2014

Even Ødegaard

Sonebasert mannsmarkering system.

Dette systemet baserer seg på mange av de samme prinsippene som ble presenter over, en
markeringsstopper har ansvaret for en angriper. Forskjellen ligger hovedsakelig i at
markeringsspillerne ikke følger «sin» spiller overalt på banen, men opererer som høyre og
venstre markeringsstopper. Det vil si at hvis en motstander beveger over på motsatt side så
bytter man spiller å markere i stedet for å følge han.
Sweeperens rolle i begge disse systemene vil primært handle om å være en sikringsspiller og
for å sørge for og ha bakromskontroll. Sweeperen vil stort sett alltid vil ha spillet foran seg og
være en «fri-spiller», dette gjør at han har god oversikt og kan justere presshøyde og andre
taktiske grep underveis. På mange måter er han sjefen på banen, særlig når det kommer til den
defensive delen av spillet.
Sonebasert tre-manns forsvar

Sonebasert tre-manns forsvar benytter seg av de samme prinsippene som i en firebacks-linje. I
motsetning til det ortodokse mannsmarkeringsforsvaret og sonebaserte
mannsmarkeringssystemet, så er ingen fritatt markeringsansvar. Alle markerer i sin sone og
17

Uefa a-lisens 2013/2014

Even Ødegaard

hvis en motspiller gjør en diagonal bevegelse blir han «sendt videre» til forsvarspilleren i den
sonen han entrer. Her blir altså prioriteringen press, sikring, dekke rom. I dette systemet vil
man da også være mer medspillerorientert og forholde seg til førsteforsvarer som er i press,
enn motspillerorientert.

Ulike måter å organisere midtbaneleddet på
Interessante spørsmål når man praktiserer er form for 3-5-2 er hvordan man organiserer den
sentrale midtbanetrioen og hvor høyt man plasserer de to vingbackene. Jeg ønsker ikke å
problematisere og diskuterer fordeler og ulemper her, mer bare å presentere noen av de mest
vanlige måtene å gjøre det på.
Noen velger å bruke et anker på midten med offensive indreløpere og relativt høye
vingbacker. Ankeret vil da falle ned i forsvarsleddet hvis en av de tre bak blir dratt ut mot
sidekorridor. Offensivt vil han ofte søke dypt for å hente ball og sette i gang angrepene,
samtidig som indreløperne da vil ha mer offensiv frihet.

Her ser vi et eksempel på hvordan Italia framstod i EM 2012. Her ligger i utgangspunktet
vingbackene på høyde med ankeret, og indreløpere og de to spissene er de som skal stå for de
fleste offensive bidragene.
18

Uefa a-lisens 2013/2014

Even Ødegaard

Det går også an å spille med to sittende midtbanespillere og en trequartista som opererer
mellom midtbaneleddet og frontleddet.

Selv om en formasjon gir en statisk beskrivelse og viser til spillernes utgangsposisjon i
motsetning til å snakke om et system som viser hvordan formasjonen brukes i spillet, mener
jeg likevel forskjellene jeg beskriver her er av en slik art at det da også vil ha stor betydning
for systemet og strukturen. Nyanseforskjeller vil hele tiden opptre i løpet av kampen, hvor
høyt plasserer man trequartistaen, hvor høyt i banen er utgangsposisjonen til vingbackene og
hvordan er rollefordeling mellom de to spissene? Dette er spennende og viktige nyanser som
er med på å definere et lags struktur både offensivt og defensivt.
Jeg vil i det neste nå konsentrere meg om Juventus og deres spillestil, altså hvordan Juventus
opptrer både i forsvar og angrep.

Metode:
Metode kan defineres på flere måter. På den ene siden kan metode beskrive læren om hvordan
en kan samle inn informasjon:
”Metode er snevert definert som den håndverksmessige siden av vitenskaplig virksomhet,
eller mer presist læren om de verktøy som kan benyttes for å innsamle informasjon”
(Halvorsen, 1993)
På den annen side kan også metoden være selve formålet med arbeidet, og noe vi bevisst
bruker for å få ny kunnskap og svar på de spørsmål vi har stilt oss.

19

Uefa a-lisens 2013/2014

Even Ødegaard

”En metode er en fremgangsmåte, et middel til å løse problemer og komme fram til ny
kunnskap. Et hvilket som helst middel som tjener dette formålet, hører med i arsenalet av
metoder”
(Halvorsen, 1993)
Sagt med andre ord så er det altså fornuftig å benytte seg av den metoden som passer best for
den aktuelle problemstilling.

Analyse av alle scoringer for – og i mot Juventus sesongen 2012/2013
I denne oppgaven benytter jeg meg både av en kvantitativ - og en kvalitativ metode, begge
gjennom bruk av kampanalyse.

Om kampanalyse:
I Norge kom kampanalysen for alvor på kartet gjennom Egil Olsen. I boka «Effektiv Fotball»,
1994 (Larsen, Olsen og Semb) er temaet viet et eget kapittel. Boka poengterer for øvrig at en
god analyse krever både kvalitative og kvantitative data. Tall alene er ikke nok. Målet er å få
mer kunnskap om hvordan laget kan fremstå best mulig ut i fra fotballens ide om å score flere
mål enn motstanderen.
Som trener har jeg selv opplevd hvor nyttig dette verktøyet kan være, både for trenerteamet,
men også for laget, lagdeler og enkeltspilleren. I min hverdag som er norsk 2. divisjon tror jeg
dette er et område som mange lag, inkludert mitt eget, har mye å gå på. Hvis vi benytter dette
systematisk inn mot spillergruppa og velger ut fokusområder mener jeg det vil være til stor
hjelp, kanskje særlig når det handler om å etablere en spillestil med overordnede prinsipper
for så å bryte ned disse og se på virkemidler i de ulike fasene i spillet.

Kvantitativ metode:
Det som kjennetegner den kvantitative metoden er at det er en systematisert og strukturert
tilnærming som tar sikte på å formidle forklaringer (Dalland, 2012). I denne oppgaven har jeg
valgt å bruke et analyseskjema (se vedlegg 1) som verktøy for å systematisere og kategorisere
alle målene for og i mot Juventus. På den måten får jeg et godt og helhetlig bilde som gjør det
lettere for meg å se styrker, muligheter og svakheter i deres spillestil gjennom en strukturert
observasjon.
Det som gjør dette verktøyet noe sårbart er at noen kanskje vil vurdere enkelte angrep for eller
i mot Juventus som noe annet enn det jeg har gjort. Hvor går for eksempel grensen mellom et
20

Uefa a-lisens 2013/2014

Even Ødegaard

gjenvinningsangrep og det vi definerer som etablert angrep? Når går et angrep fra å være en
overgang til å være spill mot etablert? Når er Juventus i posisjonell ubalanse? Det vil være
flere slike nyanseforskjeller andre vil kunne tolke annerledes, likevel mener jeg at
analyseoversikten gir et helhetlig og godt bilde som har gjort det lettere å finne de strukturelle
retningslinjene i laget.

Kvalitativ metode:
Ved bruk av en kvalitativ metode søker man å finne dybdekunnskap kontra bredde. Kvalitativ
metode har som hensikt å fange opp mening og opplevelse som ikke lar seg tallfeste eller
måle. Den kvalitative tilnærmingen går i dybden og har som formål å få fram sammenheng og
helhet. Den tar sikte på å formidle forståelse. (Dalland, 2012)
I denne oppgaven har jeg sett et utall av Juventus sine kamper både i sesongen 2012/2013,
men også inneværende år. Jeg har vært opptatt av å se dem mot ulike lag og i kamper av ulik
betydning eller der man kan forvente en annen inngang til kampen. Jeg har også sett alle
kampene deres i Champions League både i årets sesong, men også i sesongen 2012/2013.
På bakgrunn av dette mener jeg at jeg har gode forutsetninger for å forholde meg til funnene i
den kvantitative metoden. Disse funnene blir behandlet og sett i sammenheng med det jeg har
«sett» av Juventus. Stort sett har dataen forsterket det inntrykket jeg har dannet meg, men i
enkelte tilfeller har det både justert og endret min oppfatning. Jeg opplever selv at bruken av
disse to metodene har gitt meg økt forståelse og innsyn i Juventus måte å spille på.
En åpenbar svakhet ved denne metoden er at andre muligens vil «se» kampene annerledes enn
meg og heller velge å vektlegge andre elementer eller finne andre karakteristika i Juventus
spillestil som jeg ikke har sett eller nødvendigvis er enig i.
Vi snakker også om uformelle/ustrukturerte intervjuer som samtaleintervju og dybdeintervju,
gjerne i tilknytning til observasjon. Dybdeintervjuet («det kvalitative intervju») benytter vi når
vi er ute etter en dypere forståelse av folks atferd, motiver og personlighet – og innebærer en
konversasjon der intervjuer oppmuntrer undersøkelsesobjektet til å formulere i egne ord
erfaringer, følelser og holdninger som er relevante for problemstillinga (Dalland, 2012).
En slik form ønsket jeg å benytte i min fotball-prat med Tommy Svindal Larsen og Torjus
Hansén. Jeg hadde lagd et oppsett med problemstillinger og spørsmål jeg ønsket å komme

21

Uefa a-lisens 2013/2014

Even Ødegaard

innom i løpet av samtalen, men denne ble ikke fulgt slavisk, da jeg får mer opptatt av å få en
god flyt og en «levende» samtale.

Juventus’ spillestil
Juventus i forsvar
«Dette laget har kommet på syvende plass to ganger nå. Jeg har ikke kommet her for dette. Vi
kan ikke lenger være så elendige.»
Ordene tilhører Juventus trener Antonio Conte som var nokså tydelig i sitt første møte med
spillergruppa etter at han tok over. Resultatene har ikke latt vente på seg med to strake
seriegull og skrivende stund leder de Serie A med 8 poeng på Roma etter 18 serierunder.
Noe av det mest oppsiktsvekkende med Juventus under Contes ledelse er at de nesten ikke
slipper inn mål. Sesongen 2011/2012 tapte de sågar ikke en kamp, men hadde til gjengjeld 15
uavgjorte kamper. Under ser vi resultatene i den påfølgende sesongen og inneværende sesong.
Lag
Juventus
2011/12
Juventus
2012/13
Juventus
2013/14

kamper
38

vunnet
23

uavgjort
15

tap
0

+ mål
68

-mål
20

+/+48

poeng
84

38

27

7

4

69

21

+48

88

18

16

1

1

42

11

+31

49

Tallene over viser at Juventus slipper inn 0,55 mål i snitt per kamp. Hvis vi gjør samme
utregning for serievinner i de tre andre av de fire store ligaene i verden, og starter med
Premier League (Arsenal leder serien i skrivende stund etter 20 spilte kamper) ser vi at de
slipper inn 0, 94 mål i snitt. De samme tallene fra Primera Division viser at serievinnerne de
tre siste sesongen slipper inn 0,89 mål i snitt. Juventus slipper altså inn vesentlig færre mål
enn serievinnerne i disse to ligaene. Nærmest kommer vinnerne av Bundesliga de tre siste
årene med 0,6 innslupne mål i snitt.
Hvis vi ser nærmere på hvordan vi Juventus slipper inn mål og bryter opp dette kan vi
presentere følgende tall for alle turneringer 2012/2013:
-

Totalt slipper Juventus inn 36 mål, dette inkluderer Serie A, den nasjonale cupen og
Champions League.
22

Uefa a-lisens 2013/2014

-

Even Ødegaard

13 av målene (36 %) kommer når Juventus spiller etablert forsvar, og 12 av målene
kommer når Juventus opptrer i lavt press.

-

Kun ett – 1 – mål kommer etter at Juventus har presset høyt.

-

12 mål (33,33 %) kommer etter en overgang i mot.

-

11 mål (30, 5 %) kommer på dødball og av disse er 5 på straffe, 3 etter corner, 2 etter
korridor frispark og 1 mål etter direkte skudd fra frispark.

Hvis vi ser bort ifra målene som kommer etter dødballsituasjoner, kan vi se nærmere på
hvordan målene i spill kommer.
-

13 mål kommer når Juventus spiller etablert forsvar. Av disser scores åtte mål fra
mellomrommet (skudd), 3 mål kommer etter vellykket gjennombrudd i bakrom og 3
mål etter innlegg.

-

12 mål kommer etter overgang i mot. Av disse kommer 8 mål etter vellykket
gjennombrudd i bakrom, 3 mål kommer fra skudd i mellomrommet og 1 mål kommer
etter innlegg.

Kommentarer til funnene:

Nå er det jo for så vidt et funn i seg selv at Juventus slipper inn lite mål. Hvorfor kommer jeg
tilbake til når jeg viser bilder og forklarer hvordan Juventus opptrer i forsvar. At så mange
som 11 mål kommer etter gjennombrudd i bakrom, 8 av disse etter en overgang i mot, viser at
Juventus sliter noe med tempo i den bakre 3’eren. Det betyr at de svært sjeldent er i numerisk
ubalanse, men at de rett og slett ikke har bakromskontroll og blir løpt fra. Et vellykket
gjennombrudd i bakrom med påfølgende scoring kan også være et resultat av at man har gjort
en for dårlig jobb som førsteforsvarer og har blitt passert i en mot en-situasjoner. Som nevnt
slet den bakre 3’eren med tempo og det blir avdekket ved flere av scoringene.
11 mål kommer etter skudd fra mellomrommet. Her er det en kombinasjon av at
førsteforsvarer ikke støter godt nok i ballfører og at noen av skuddene rett og slett er
fantastiske prestasjoner. Generelt vil jeg si at Juventus er flinke til å ha kontroll på dette
rommet, noe jeg kommer tilbake til litt senere i oppgaven.
Kun 4 mål kommer etter innlegg, noe som viser hvilken styrke de har til å forsvare eget mål i
farlige soner. Dette henger sammen med hvordan de er organisert og hvilke retningslinjer som
gjelder i forsvarsspillet, også dette noe jeg vil komme nærmere inn på.
23

Uefa a-lisens 2013/2014

Even Ødegaard

10 mål kommer etter dødball, noe som utgjør 27 %. Det er lite som er oppsiktsvekkende med
dette da «Toppfotballsenteret» operer med litt over 25% fra Champions League i 2012/2013.
Det jeg finner mest interessant er at Juventus slipper inn få mål og svært sjeldent er i numerisk
ubalanse, noe som igjen indikerer at de ofte har gode forutsetninger for å løse krisesituasjoner.
Samtid er det for meg tydelig at Juventus har manglet litt fart i bakre ledd noe som har gjort
de mer sårbare på kontringer i mot enn balanseforholdene egentlig skulle tilsi.
Når jeg videre snakker om ulike rom i min presentasjon av Juventus i angrep og forsvar, vil
jeg forholde meg til den skjematiske fremstillingen av rom i forhold til angrepsretningen og
forsvarsspillernes posisjoner som vi finner i «Ferdighetsutvikling i fotball» av Bergo,
Johansen, Larsen og Morisbak (2008).

Figur 3: rom i forhold til angrepsretningen

«Catenaccio»

«Catenaccio», som på 60- tallet ble praktisert av begge Milan-lagene, ble slags italiensk skole
for hvordan man kunne spille forsvar. Dette var en reaksjon på dominansen til Real Madrid og
Benfica i Europa, og det første de italienske storlagene gjorde var å posisjonere en spiller bak
4-backs linjen som en sikringsspiller. Catenaccio betyr «bolt» eller «lås» på italiensk og

24

Uefa a-lisens 2013/2014

Even Ødegaard

fungerte også som det i praksis. Både Inter og AC Milan spilte i en 1-4-3-2 formasjon, hvor
de fire spillerne bak praktiserte et blandingsforsvar mellom sone og markering (Wilson, 2008)
Det italienske laget som kom helt til finalen i EM 2000 hadde adaptert en moderne
catenaccio-stil med en flat 3-backs linje som trakk seg helt tilbake til egen 16 meter og fikk
støtte av to lave vingbacker. Korte avstander mellom lagdelene og spillere gjorde Italia
vanskelig å bryte ned samtidig som det ga dem mange gunstige kontringer. («Coaching the
european 3-5-2», 2005)
Et av arbeidsjernene på midtbanen til Italia i dette mesterskapet var nåværende Juventus
trener Antonio Conte. At han har blitt inspirert og påvirket av denne måten å organisere
forsvarsspillet på er det liten tvil om, og etter og ha testet ut ulike formasjoner i starten av
Juventus-karrieren brukte han 3-5-2 som en måte å stoppe motstander i 3-5-2 på. Etterhvert i
sesongen 2011/2012 utviklet dette seg til å bli den formasjonen Juventus falt ned på, og som
de i dag mer eller mindre har rendyrket.
Presshøyde

Forsvarsspillet består hos de fleste lag av en del klare og faste prinsipper som er stabile fra
kamp til kamp. Velger du først å spille sone så vil prinsippene, strukturen, retningslinjene og
prioriteringene forbli de samme, uansett kamp og motstander. Presshøyden derimot er en
mindre stabil faktor i et soneforsvar. Avgjørelsen om å spille lavt til høyt press blir først og
fremst tatt på bakgrunn av en vurdering av motstanderlagets kvaliteter og eget lags styrke.
Andre forhold kan være baneforhold, klimatiske forhold og stillingen i kampen. Presshøyden
til ett lag er altså fleksibel, også innenfor en og samme kamp (Bangsbo og Peitersen, 2000).
Som en del av ett godt forsvarsspill ser jeg på det som en nødvendighet å se konsekvensene
lavt og høyt press vil medføre for ett fotballag i kampsituasjon. Med presshøyde menes hvor
på banen et lag velger å sette inn kreftene på å vinne ballen tilbake(Olsen, 1985). I hovedsak
skiller vi mellom høyt og lavt press. Dette er likevel bare ytterpunktene på kontinuum, og
mange lag befinner seg et sted midt i mellom.
Lavt press

Høyt press

Olsen(1994) mener det er vanskelig å si noe om, om det er bedre å spille lavt enn høyt. Han
understreker at begge er forbundet med både fordeler og ulemper, noe som har medført at
mange lag ofte velger å sette inn presset et sted mellom høyt og lavt. De beste lagene i verden

25

Uefa a-lisens 2013/2014

Even Ødegaard

spiller mer eller mindre lavt, men få lag befinner seg helt ytterst på kontinuumet mot lavt
press. Det er få lag som har høyt press som en permanent del av sin spillestil.

Juventus i lavt press

Her er en vanlig brukt oppstilling fra sesongen 2012/2013. I etablert forsvar ligger Juventus
ofte lavt og etablerer en form for 5-backs linje med to lave vingbacker. Foran ligger en
midtbanetrio med Pirlo i dypet og to indreløpere foran seg, og helt på topp har vi to spisser.
Retningslinjene er klare og Juventus ønsker å skape overtallssituasjoner defensivt, da ofte i
området rundt vingback eller ytterste midtback. Her får vi ofte 3 mot 2 eller 4 mot 3
situasjoner fordel Juventus. Juventus opererer med en flat bakre 3’er (5’er) og benytter
soneprinsipper i forsvarsspillet sitt, men tenderer til markering i lavt press med midtstopper
når motstander legger en spiller i rom 2. Begge spissene ligger på egen halvdel og tar ut
motstanders sentrale midtbanespiller eller midtstoppere.

26

Uefa a-lisens 2013/2014

Even Ødegaard

Her har vi et godt bilde på Juventus i lavt press. Samtlige spillere fra eget lag på egen halvdel.
Her har det akkurat vært en spillvending fra venstre mot høyre som Juventus’ høyre vingback
leser. Han går da i press på motstanderlagets venstreback og tvinger han til å spille inn i
banen. I dette tilfellet ligger det ingen motstander utvendig og høyre midtback har kontroll på
motstander i rom 2 og har sikring hos midtback. Ideelt sett rekker høre indreløper å
sideforskyve nok til å hindre den pasningen, men høyre midtback (Barzagli i dette tilfellet) vet
at han har ansvar for å støte dersom pasningen kommer fram. I disse tilfellene tenderer
Juventus til markering da Barzagli følger motstanders bevegelse til han ser han ikke får
ballen.

27

Uefa a-lisens 2013/2014

Even Ødegaard

Over har vi en lignende situasjon hvor motstanders venstreback kommer fram i banen. I dette
tilfellet velger ikke Juventus høyre vingback å gå i press da han må forholde seg til
kantspilleren. I disse situasjonene er det indreløper som har ansvar for å gå i press på back,
høyre vingback tar ut venstre kant og høyre midtback tar ut spiss. Vi ser også at sikringsspiller
er på plass i den sentrale midtbacken. Dette er klare mønstre som vi ser går igjen og både
vingback, indreløper og de ytterste midtbackene er flinke til å identifisere hva slags situasjon
som oppstår og handler deretter. Det er også tydelig at det er fra disse områdene Juventus
ønsker at motstander starter angrepene sine. Den sentrale midtbanetrioen ligger alltid tett og
søker å hindre at det blir spilt inn bak- og gjennom dem. Når vending skjer eller back eller
stopper blir frispilt ledes alltid spillet mot rom 1 og 2. På denne måten har Juventus god
balanse både posisjonelt og numerisk.

Her har vi et oversiktsbilde som gir oss et godt innblikk i avstander mellom lagdelene og
romforhold. Den sentrale midtbacken (Bonucci) er den som styrer linja og den som oftest har
et sikringsansvar. Det betyr at både høyre og venstre midtback samt høyre og venstre
vingback kan spille motstander offside når de ser hele linja. I tilfellet vet alle i bakre ledd at
motstander vil være offside når han passerer midtbacken (Bonucci). Ellers ser vi at det er
korte avstander mellom lagdelene og at begge spissene tar betydelig defensivt ansvar, noe
som gjør det vanskelig for motstanders sentrale midtbane og involvere seg i framrom 1 og
mellomrom. Konsekvensen blir ofte at sentral midtbanespiller hos motstander faller ned og tar
over oppspillsansvar fra midtstopper, noe som fører til dårligere betingelser i
gjenvinningsfasen.
28

Uefa a-lisens 2013/2014

Even Ødegaard

Over ser vi igjen hvordan midtback Bonucci spiller motstander offside. Han vet at han alltid
er den bakerste spilleren, og på den måten har han full kontroll på situasjonen.
Juventus ved innlegg i mot

Juventus ønsker så ofte som mulig å beholde de tre midtbackene sentralt i egen boks ved
innlegg i mot. I så måte har de ofte gunstige betingelser for å være i overtall ved innlegg,
samtidig som de presumptivt beste hodespillerne er posisjonert slik at de får tatt unna innlegg
som kommer i farlig sone. Som vi ser av dette bildet så har Juventus et 4 mot 2 overtall i egen
boks. Venstre midtback og høyre vingback er sonespillere, mens den sentrale midtbacken og
29

Uefa a-lisens 2013/2014

Even Ødegaard

høyre midtback markerer. Ved innleggs-situasjoner markerer Juventus i sone. Dette er noe
Juventus behersker ekstremt godt. Av 21 innslupne seriemål i 2012/2013 sesongen kom kun 4
mål etter innlegg.

Over har vi en litt annen situasjon hvor venstre midtback er ute av posisjon. Likevel er klima i
egen boks gunstig da Juventus har et klart overtall. I dette tilfellet har motsatt vingback
kommet inn og har kontroll på motstander på bakre stolpe, høyre midtback er fri og kan gå på
ball, mens sentral midtback har kontroll i forkant av fremre stolpe. I tillegg er både sentral
midtbane og indreløper i god posisjon slik at de ville hatt gode forutsetninger for å ta ut løp
fra motstanders midtbanespillere.
Oppsummering av Juventus i lavt press:

-

De spiller soneforsvar, men tenderer til markering i lavt press, da med høyre og
venstre midtback som markerer ut motstander i rom 2 og mellomrom (ønsker primært
at sentral midt tar ut dette rommet).

-

De etablerer en bakre 5’er med lave vingbacker med tre sentrale midtbanespillere
foran seg organisert med et anker, to indreløpere og to spisser som legger seg 10-15
meter inn på egen halvdel.

-

De ønsker ikke å bli spilt gjennom sentral, men dersom rettvendt motstander i
framrom eller rom i midtbaneleddet er det prinsippene press og sikring som gjelder.

30

Uefa a-lisens 2013/2014

-

Even Ødegaard

Indreløpere viser seg som oftest i back og leder spillet mot rom 1 og 2. Vingback og
ytre midtbacker er da tett i henholdsvis kant og spiss og er klare til å støte for
ballerobring her. Sentral midtback vil da ha et sikringsansvar.

-

Dersom vingback går i press på motstanders back ledes spillet innover mot indreløper
og ytre og sentral midtback. Dette skjer oftere når Juventus presser høyt, noe jeg
kommer tilbake til senere.

-

Juventus prioriterer altså sterkt å ha kontroll på bakrom og mellomrom og oppnår
mange brudd i rom 2.

-

Juventus har «alltid» mye folk i egen boks og konsentrer veldig sentralt. Det betyr
korte avstander og gode sikringsforhold noe som er gunstig dersom førsteforsvarer blir
passert.

-

Juventus har god kontroll i egen boks og har ofte de tre midtbackene på plass slik at de
tar ut første sone, midtsone og bakre sone. Er en av disse dratt ut så faller vingback inn
og overtar bakre sone.

-

Juventus tar lite eller tilnærmet ingen hensyn til motstander når de spiller etablert
forsvar med lavt press. Soneforsvarets medspillerorientering, noe som gjør det
uavhengig av motstander ble jo trukket fram som en av soneforsvarets fordeler av Egil
Olsen.

Utfordringer i det lave presset:

-

Det er muligheter for å slå mange innlegg fra dypt i banen. Da bør du ha spillere som
håndterer dette.

-

De tre sentrale midtbane spillerne må ha stor løpskraft og må ofte vise seg bredt på
motstanders back. Dersom motstander klarer å vende spillet kan de lage et overtall
utenfor motsatt indreløper og sette opp kombinasjoner rundt ytre og sentrale midtback.

-

Det kan være krevende for indreløper og vingback å identifisere situasjoner og vurdere
hvem som skal gå i press når. Og dersom vingback går i press og har kantspiller
utvendig så må ytre midtback sideforskyve og operere som back. Dette er en vanskelig
øvelse.

-

Bruddene kommer ofte lavt i banen noe som gjør at det er langt fram til mål. Dette
krever rask omstilling og løpskraft, særlig fra indreløpere og vingbacker (dette
kommer jeg nærmere tilbake til når jeg skal ta for meg overgangsspillet til Juventus).

31

Uefa a-lisens 2013/2014

Even Ødegaard

Juventus i høyt press:
De gangene Juventus går høyt endrer retningslinjene seg noe. Der hvor spissene tidligere lå
sentralt og lavt i banen og tok ut et anker eller motstanders sentrale midtbanespillere, presser
de nå tøft i hver sin stopper. Vingback leser dette og går i press på back og leder spillet inn i
banen mot indreløper og sentral midtbanespiller. Når vingback går i press sideforskyver ytre
midtback og operer som en back. De to andre midtstopperne sideforskyver og, og motsatt
vingback faller inn og ned.

Her ser vi hvordan den ene spissen setter inn et sidepress på motstanders venstre midtstopper.
Høyre vingback er tett oppi venstre back og høyre indreløper skjærer av pasnings langs
bakken samtidig som han kan støte i spiller i framrom 1.

32

Uefa a-lisens 2013/2014

Even Ødegaard

Her ser vi neste sekvens hvor sentral midtbanespiller (Pirlo) ligger i rommet foran den
sentrale midtbacken (Bonucci) som markerer ut motstanders spiss. Høyre midtback (Barzagli)
har sideforskøvet og opererer som en vanlig back, mens motsatt vingback har falt ned og inn
og tar ut motstanders kantspiller. I dette tilfellet fungerer venstre midtback som en
sikringsspiller. Som vi også ser av bildet får Juventus betalt for sitt høye press når Pirlo
kontrollert nikker ballen ned til Barzagli og Juventus kan gå i angrep.

Her ser vi et nytt eksempel på Juventus i (relativt) høyt press. Venstre vingback presser
motstanders høyreback, venstre midtback har sideforskjøvet og operer som venstreback og
33

Uefa a-lisens 2013/2014

Even Ødegaard

den sentrale midtbacken er her på vei opp i motstanders sentrale midtbanespiller. Ideelt sett
burde Juventus sentrale midtbanespiller (Pirlo) sideforskøvet mer, slik at midtback ikke hadde
trengt å støte oppi. I dette tilfellet blir Juventus mer mannsorienterte enn det jeg liker, noe
som gjør de sårbare hvis man er litt på etterskudd. Høyre midtback og høyre vingback trekker
inn i banen og fungerer som sikringsspillere, og sånn sett bør Juventus likevel ha god kontroll.

Her ser vi neste sekvens hvor oppspillet har gått til den sentrale midtbanespilleren som igjen
slipper på en berøring til høyre kant (Robben). Juventus venstre midtback (som nå oprerer
som venstre back) leser situasjonen og setter inn en vellykket takling og Juventus erobrer
igjen ballen.

34

Uefa a-lisens 2013/2014

Even Ødegaard

Over har vi en ny situasjon hvor venstre indreløper har vært i press på motstanders høyreback.
Den ene spissen ligger på høyre stopper og den andre spissen har da falt ned og tar ut sentral
midtbane hos motstander. Høyreback frispiller venstre midtstopper, noe Juventus’ høyre
indreløper leser, går når ballen går og opprettholder det høye presset. Dersom indreløper ikke
hadde gått ville ikke spissen klart å forflytte seg fort nok og motstander ville ha spilt av det
høye presset.

I stedet ender det med en dårlig klarering (som vi ser over) og en duell hvor Juventus vinner
en 2. ball høyt i banen og kan starte et nytt angrep derfra.
Oppsummering av Juventus i høyt press:

-

Som oftest opptrer Juventus i lavt press, men de evner å slå om og presse høyt på
«gode signaler», som hele laget oppfatter. Det være seg en forsvarsspiller med ball
som har nesa mot eget mål, en tversoverpasning som tar lang tid, et dårlig førstetouch
eller en dårlig klarering.

-

Juventus to spisser har ansvaret for å presse motstanders midtstopper (avhenger litt av
motspillet og hvor mange spillere motstander har sentralt), men så fort midtstopper
spiller ut til back, faller spissen som ligger på motsatt stopper ned og tar ut en sentral
midtbanespiller. Er ikke dette nødvendig og Juventus har overtall sentralt så
opprettholder spissene presset på begge stoppere.

-

Som oftest er det indreløper som setter inn presset på motstanders back og da ledes
spillet utover mot rom 1 og rom 2, akkurat som når de er i lavt press.

35

Uefa a-lisens 2013/2014

-

Even Ødegaard

Ved vending av spill mot motsatt back leser motsatt vingback dette og setter inn et tøft
press og leder innover mot sentral midtbane og ytre midtback, som da tar ut disse
rommene.

-

I høyt press tenderer Juventus mer til markering enn de gjør i et lavt press.
Soneprinsippene må vike i tilfeller og da er det press på ballfører, markering og
sikring som gjelder. På denne måten blir ikke belastningen på de tre sentrale
midtbanespillerne så stor som den ville ha blitt hvis de skulle ha forsøkt å dekke rom i
stedet for å ta ut spiller i sin sone.

Utfordringer i det høye presset:

-

For å lykkes i det høye presset er Juventus avhengig av å ha en felles forståelse av hva
«gode signaler» er. Dersom man agerer ulikt eller ikke er samtidige her så vil det være
lett for motstander å spille seg ut av dette presset og skape overtall et annet sted på
banen.

-

Dersom laget leser pressituasjonen ulikt, vil man få en konflikt over hvilke rom man
skal prioritere. Et tenkt scenario kan være at spissene mener at det er muligheter for å
gå, midtbaneleddet blir med, mens det bakre leddet tviler og vil heller ha
bakromskontroll enn å stå etter. Da oppstår det strekk i laget og motstander vil kunne
utnytte rommet mellom bakre ledd og midtre ledd. Alternativt kan spissene gå når
midtbanen ikke er klar, noe som medfører at motstander vil kunne utnytte framrom 1
eller rom i midtbaneleddet.

-

Ulike oppfatninger av om det er gunstig å sette inn et høyt press kan altså føre til ulike
prioritereringer når det gjelder hvilke rom som oppleves som mest farlige. Da vil man
få strekk i laget og lettere bli utspilt.

-

I høyt press etterlater man seg (som oftest, hvis ikke laget har stor strekk og gir bort
mellomrom) mye bakrom. Dersom presset ikke er godt nok og mislykkes er man
sårbare for å få gjennombrudd mot seg i bakrom.

-

Når Juventus tenderer mer til markering enn rene soneprinsipper som press, sikring og
dekke rom, betyr det at det stilles store krav til førsteforsvarerferdighetene. Hvis man
ikke klarer seg en mot en eller er på etterskudd, vil motstander ha skapt overtall og
ubalanse som senere kan føre til gjennombrudd og mål eller målsjanse i mot.

36

Uefa a-lisens 2013/2014

Even Ødegaard

Juventus og overganger i mot:
Det som er påfallende med Juventus og deres forsvarsspill er at de svært sjeldent blir tatt i
numerisk ubalanse. I boka «Ferdighetsutvikling i fotball» blir balanse begrepet beskrevet slik:
Balanse beskriver hvorvidt laget i forsvar har god kontroll over situasjonen eller ikke. Et
forsvar i god balanse er et forsvar med god kontroll, noe som betyr at alle forsvarsoppgavene
er ivaretatt. Det må være press på ballføreren, og spilleren som er i press, må sikres veda at
rommet bak denne dekkes. I tillegg må alle farlige rom være dekket. Dersom disse oppgavene
er ivaretatt er, er laget i posisjonell balanse. Dette medfører som oftest at det forsvarende
laget må ha et tilstrekkelig antall spillere mellom ballen og eget mål. I en gitt situasjon må det
være minst like mange forsvarsspillere som angrepsspillere på riktig side av ballen. Dette
kalles numerisk balanse (s. 84).
Likevel kan Juventus være sårbare på overganger i mot, og jeg slik jeg ser det kan det skje på
to måter:
1. Når en av de tre midtbackene går fram i banen og tar oppspillsansvar og mister ballen
står Juventus kun igjen med to spillere (noen ganger tre hvis den sentrale
midtbanespilleren rekke å falle ned og dekke rommet) da begge vingbackene står
relativt høyt og bredt. Her må risikovurdering og kvalitet i pasningen være på plass.
Balltap på egen halvdel her er sårbart.
2. Juventus bakre 3’er (spiller med det når de angriper) mangler fart og blir for ofte gått
av i en mot en-situasjoner. Det betyr at strukturen i mange tilfeller er god, men at de
individuelle defensive kvalitetene ikke er gode nok i førsteforsvarer jobben.
Hvis vi nå ser nærmere på hvordan målene mot Juventus etter overgang i mot kommer finner
vi at:
-

8 av målene kommer etter gjennombrudd i bakrom. Som oftest skjer dette ved at
en eller flere i det bakre leddet blir fraløpt eller driblet. Med unntak av ett (1) tilfelle er
Juventus i numerisk balanse ved alle overganger i mot. Derimot er ikke alltid den
posisjonelle balanse like god, og det skjer individuelle feil i form av for dårlig
førsteforsvarerarbeid.

37

Uefa a-lisens 2013/2014

-

Even Ødegaard

3 av målene kommer etter skudd fra mellomrommet. Ved disse tilfellene burde det
nok blitt støta hardere i ballfører, men når det er sagt så er det noen fantastiske skudd
som det og er vanskelig å forsvare seg mot.

-

1 av målene kommer etter innlegg. Her blir førsteforsvarer passert og 2. forsvareren
klarer ikke å ta ut angrepsspiller i boks som får servert ballen på tvers.

Over ser vi et bilde av Juventus etter en overgang i mot. Numerisk og posisjonelt er de i
balanse, samtidig som indreløper gjør en god jobb som førsteforsvarer som forsøker å ta igjen
en ballfører som ligger foran seg.
Oppsummering av overganger i mot:

-

Dette er krisesituasjoner som Juventus behersker bra – i alle fall strukturelt.

-

Disse situasjonene oppstår når Juventus ikke klarer å vinne ballen raskt nok tilbake
slik at det ikke blir et gjenvinningsangrep, men en overgang i mot.

-

Juventus er svært sjeldent (kun én gang i mine funn) i numerisk ubalanse ved
overgang i mot.

-

Posisjonelt og individuelt er det imidlertid noe å gå på. Særlig savner jeg mer fart i
Juventus sin bakre 3’er – de blir løpt fra ved flere av målene.

-

Juventus sine midtbanespiller har god holdning når det kommer til viljen til returløp,
noe som hjelper den bakre 3’eren og gir dem bedre betingelser.

38

Uefa a-lisens 2013/2014

Even Ødegaard

Juventus i angrep – lagets retningslinjer – en strukturell dimensjon
Skeptikerne var nok mange da Antonio Conte overtok Juventus etter klubblegenden Ciro
Ferrara. To opprykk fra Serie B med henholdsvis Bari og Siena samt sparken i Serie Bklubben Arezzo var det han hadde å skilte med. Skulle Juventus være et speilbilde av spilleren
Conte, hardtarbeidende, iherdig og kompromissløs eller ville han representerer noe nytt?
Med fasit i hånden kan vi vel si at signeringen har vært en suksess og seiersmaskinen
Juventus er oppe og går igjen. Og som Andrea Pirlo skriver i sin selvbiografi: «Hvis Arrigo
Sacchi var et geni, hva er da Antonio Conte?» Dette er jo en fin attest fra en spiller som selv
er genierklært av mange.
Troen på at lagets samlede kraft er langt større enn summen av lagets individuelle ferdigheter,
er stor i vår fotballtradisjon. Det er sikkert derfor det florerer mange begreper knyttet til
hvordan laget opptrer sammen på banen og jeg ønsker ikke å ordne begrepene hierarkisk.
Lagorganisering, lagets retningslinjer, lagets struktur, lagstrategi, lagtaktikk, lagsystem,
lagformasjon og spillestil har alle et beslektet begrepsinnhold. Dog kan vi slå fast at strategi
innebærer en overordnet langsiktig plan for hvordan laget skal opptre på banen. Taktikk kan
være knyttet til den spesielle kampen og planen man har i forkant av en kamp og under
kampen. (Ferdighetsutvikling i fotball, 2008)
Juventus er som sagt det laget som slipper inn minst mål i de store ligaene (England, Spania,
Tyskland og Frankrike), men de er også blant lagene som scorer mest. I Serie A har de, under
Contes’ ledelse hatt et snitt på 1,92 mål per kamp, og er på det nåværende tidspunkt (46 mål
på 19 kamper i sesongen 2013/2014, noe som gir et snitt på 2,42 scoringer/kamp) det laget
som scorer mest og slipper inn minst i Italia. Jeg finner det også interessant at Juventus i all
hovedsak er det laget som har mest possession i nær sagt samtlige kamper. Det er kun i 5
kamper fra sesongen 2012/2013 at motstanderen har ballen mer enn Juventus. Vil det si at 35-2 systemet kan være et godt utgangspunkt for å bryte ned en motstander i etablert forsvar
med lavt press?
I sesongen 2012/2013 scoret Juventus totalt 87 mål i alle turneringer. Hvis vi ser nærmere på
dette tallet finner vi at:
-

35 av målene kommer når Juventus er i etablert angrep

-

18 av målene kommer i etablert angrep med gjenvinning (gjenvinningsangrep)
39

Uefa a-lisens 2013/2014

-

10 av målene kommer på overgang

-

24 av målene kommer på dødball

Even Ødegaard

Hvis vi videre ser på hvor på banen de ulike målene (ser her bort ifra målene som kommer
etter dødball) kommer ser vi følgende:
-

34 av målene kommer etter vellykket gjennombrudd i bakrom

-

12 av målene kommer etter skudd fra mellomrommet

-

17 av målene kommer etter innlegg

Et annet interessesant poeng er at Juventus toppscorer dette året var spissen Mirko Vucinic
med 10 mål. Nå skal det og sies at Juventus hadde tre andre spisser som scoret henholdsvis 9,
8 og 7 mål. Likevel forteller dette at i Juventus laget er det mange spillere som kan lage mål,
og særlig indreløperne er mye involvert. Vidal med 10 mål, Marchisio med 6 og Pogba med 5
mål viser dette.
Jeg vil nå trekke fram det jeg finner som overordnede retningslinjer i Juventus angrepsspill og
kommentere disse.
Oppspill fra midtbackene sentralt i banen:

Dette er et klassisk bilde på Juventus i frispillingsfasen bakfra. I dette tilfellet er det den
sentrale midtbacken som tar oppspillsansvar og trer opp en spiss som møter i mellomrom.
Dette rommet blir skapt ved at indreløper på ballsiden strekker og lager rom for spissen å

40

Uefa a-lisens 2013/2014

Even Ødegaard

møte i. Altså en motsatt bevegelse. Motstander kommer her i en 4-2-3-1 formasjon og prøver
seg på et høyt press, men klarer ikke å hindre oppspillet, ei heller er de godt nok posisjonert
slik at de kommer i undertall sentralt i banen. Legg og merke til at begge Juventus vingbacker
står veldig bredt slik Juventus truer både i bredden og sentralt og motstander klarer ikke å
dekke rommene sentralt godt nok. Denne pasningen ser vi ofte bakfra hos Juventus, enten fra
den sentrale midtbacken eller fra enten høyre eller venstre midtback.

Neste fase i angriper viser oss hvilke muligheter som byr seg. Nå skal det sies at dersom spiss
er orientert da han mottar ballen, eller pasningen kommuniserer bedre og spiller inn riktig fot,
kan han rettvende seg og sette fart mot motstanders bakre ledd. Her velger han imidlertid en
pasning ut på høyre vingback som ligger helt bredt og ganske høyt i banen. Juventus legger
alltid vingbackene helt bredt, på den måten bruker de bredde for å få rom sentralt.

41

Uefa a-lisens 2013/2014

Even Ødegaard

Her ser vi at høyre vingback har avansert i banen og tatt med seg indreløper som upresset for
slå et innlegg. Her har Juventus fylt på med begge spissene og motsatt vingback slik at vi får
en 3 mot 3 situasjon i motstanders boks. Venstre indreløper har posisjonert seg i returrom og
sørger for god balanse dersom innlegget klareres. Dette angrepet ender med en gjenvinning
etter at innlegget blir stoppet, nytt innlegg og påfølgende scoring.
Utnytte bredde for å skape rom sentralt:

Svært ofte, nesten uavhengig av hva motstander velger å gjøre, får Juventus frispilt en av de
tre midtbackene. Da strekker indreløper opp i mellomrom og vingbackene går helt bredt,
mens den sentrale midtbanespilleren tilbyr seg sentralt.

42

Uefa a-lisens 2013/2014

Even Ødegaard

I bilde over er høyre indreløper relativt bred, mens høyre vingback er noe lavere og helt ute
ved linja. Den ene spissen har falt ned og møter i mellomrom. I dette tilfellet velger høyre
midtback og bruke høyre vingback bredt.

Når dette skjer tilbyr alltid den sentrale midtbanespilleren (Pirlo) seg inne sentralt, en spiss
møter og en strekker, samt indreløper på ballsiden som ofte legger seg i rom 2. På denne
måten har vingbacken flere alternativer. Over velger han å spille inn sentralt på Pirlo som da
på en berøring slipper ballen inn i bakrom på spiss som har startet og er alene med keeper.
Her er det god timing og tydelige retningslinjer. Dette er klassisk Juventus og de ønsker ofte
gjennombruddene sentralt i banen. Er det ikke mulighet i bakrom, kommer ofte denne
pasningen fra Pirlo i kropp på spiss.
Vingback, spiss og indreløper:

Som sagt ønsker som oftest Juventus gjennombruddene sentralt i banen. Det er sjeldent vi ser
dobling på kant, men vi ser ofte vingbacker som er involvert høyt i banen. Da kommer det
alltid en bevegelse i mot fra nærmeste spiss, og ofte kommer det et gjennomløp fra indreløper.

43

Uefa a-lisens 2013/2014

Even Ødegaard

Her ser vi venstre vingback med ballen. Øverste spiller i bildet er spissen som møter, noe som
utløser et godt timet gjennomløp fra venstre indreløper som sender han alene med keeper.

Igjen ser vi hvor god timing det er mellom bevegelsene og pasningene det utløser. Legg
merke til indreløperen som vet han kommer til å få den på en berøring fra spissen som møter.

44

Uefa a-lisens 2013/2014

Even Ødegaard

Her har vi en lignende situasjon hvor venstre vingback spiller inn på spiss som møter. Venstre
indreløper er på vei inn i bakrom, men blir i dette tilfellet ikke brukt. Her ender det med et
overhopp og at den andre spissen rettvender seg i mellomrom og skyter i mål fra 22 meter.
Men igjen ser vi hvor tydelige Juventus er i bevegelsene sine på siste tredjedel og hvor de
ønsker gjennombruddene. Disse relasjonene sentralt med bakromstrussel fra spiss og
indreløper er noe av nøkkelen i Juventus offensive spill, og 34 av 87 mål (39 %) kommer etter
gjennombrudd i bakrom, og da som oftest av spiss eller indreløper. Det forekommer også
bakromstrusler fra vingback, men det er mer sjeldent, da disse som oftest blir satt opp en mot
en bredt i banen.
Vingbackene i angrep:

En av nøkkelposisjonene i 3-5-2 systemet som Juventus praktiserer er vingbackene. De faller
ned og etablerer en 5’er i bakre ledd når Juventus spiller etablert forsvar i lavt press, de er
høyt i banen og presser motstanders back ved høyt press og de skal være et vendingspunkt,
men også en kant som kan true bakrom eller gå av motstandere en mot en på siste tredjedel.
Samtidig er det en forventning om at motsatt vingback fyller på ved innlegg på bakre stolpe.
Derfor ser vi svært ofte at vingbackene er involvert i mye av det som skjer i Juventus
offensive spill. Backer som angrepsvåpen er for så vidt ikke noe revolusjonerende, men denne
rollene skiller seg fra andre backroller siden de i utgangspunktet ikke har noen kantspillere
foran seg hverken defensivt eller offensivt.

45

Uefa a-lisens 2013/2014

Even Ødegaard

Her har vi et godt oversiktsbilde som viser at venstre midtback er frispilt høyt i banen. Legg
merke til hvordan spissene har splitta opp, noe som gjør det vanskelig å ta ut spissen som
møter som legger seg på ballsiden av den sentrale midtbanespilleren hos motstanderlaget.
Pasningen er perfekt slått inn på riktig fot (høyre) som gjør at spissen kan rettvende seg. Dette
utløser en bevegelse i bakrom fra høyre vingback som spissen bruker og som sender han alene
med keeper. Strålende angrep og flott mål og et godt bilde på hvor og hvordan Juventus
angriper.
Spiss-spiss relasjon:

Retningslinjene innad i laget kan være både stramme og løse. Dels er dette situasjonsbetinget,
dels kan antall handlingsalternativer bli styrt av trenerens, spillerens og/eller klubbens syn på
hvordan fotball skal spilles (Ferdighetsutvikling i fotball, 2008).
I boka «Lagspill, læring og ledelse» forklarer Lars Tore Rongland relasjonelle ferdigheter
som noe som karakteriserer samspillet. Relasjonelle ferdigheter handler om gjensidig å
tilpasse og koordinere sine handlinger til en flytende og helhetlig samhandling (Rongland,
2008).

46

Uefa a-lisens 2013/2014

Even Ødegaard

Min påstand er at retningslinjene for spiss relasjonene i Juventus i stor grad er styrt.
Uavhengig av hva slags spisspar Juventus har, ser vi de samme relasjonene. Dette er da et
tilfelle på at både den strukturelle og relasjonelle ferdighetsdimensjonen opptrer samtidig.
Som vi har sett av tidligere bilder så jobber alltid spissene tett sammen, som oftest med at en
møter og en stikker i bakrom, men også møte – flikke – for så å tre igjennom indreløper er
vanlig å se fra Juventus.

Her har vi et bilde som viser hvordan spissparet ofte jobber med motsatte bevegelser.
Nærmeste spiss møter og den andre spissen truer bakrom. Dette er de sentrale
midtbanespillerne til Juventus naturligvis klar over, og evner ofte å bruke den bevegelsen som
er mest gunstig (fotballferdighet). Over er bakrommet åpent, pasningen er perfekt vekta og
spiss kommer alene med keeper og scorer.

47

Uefa a-lisens 2013/2014

Even Ødegaard

Igjen ser vi det samme. Indreløper er frispilt høyt i banen, nærmeste spiss møter og drar med
seg stopperen, dette leser den andre spissen og truer rommet som møte-spissen har skapt. Nok
en god pasning som sender spiss alene med keeper og ender med scoring. Strålende relasjoner
og presisjon på siste tredjedel.
Juventus’ posisjonering ved innlegg:

17 av Juventus totalt 87 mål (19,5 %) kommer etter innlegg. Som jeg var inne på stilles det
store krav til vingbackene i dette systemet, og de er også involvert i 11 av 17 mål etter
innlegg, herav 4 mål og 8 assist – ett av tilfellene har vingback målgivende til vingback.
Ellers er det klare retningslinjer for hvordan Juventus skal «fylle boksen», og de evner ofte å
få tre eller fire spillere i posisjon ved innlegg.

48

Uefa a-lisens 2013/2014

Even Ødegaard

Over ser vi hvordan Juventus «fyller boksen» boksen ved innlegg: to spisser, motsatt
indreløper og motsatt vingback er alltid «på plass». Her ender det med scoring fra venstre
indreløper. Legg også merke til at indreløper på ballsiden og sentral midtbanespiller ligger i
returrom og sørger for gode balanseforhold og er godt posisjonert for å vinne en eventuell
klarering. Venstre midtback er også posisjonert høyt og smalt i banen for å vinne eventuelle
klareringer.

Igjen ser vi det samme på bilde over. Innlegg fra høyre vingback, Juventus fyller på med to
spisser og motsatt indreløper og vingback (ikke kommet inn i bilde ennå). Her er det spissen
som frigjør seg og setter ballen i mål etter et perfekt slått innlegg mellom bakre ledd og
keeper hos motstander. Balanseforholdene og posisjonering i returrom er de samme som i
eksempelet ovenfor.
Gjenvinningsangrep:

Som jeg tidligere har presisert gir som oftest Juventus motstandere i Serie A fra seg initiativet,
og overlater til Juventus å styre kampen. Dette gir seg nok utslag i min analyse av all mål for
og i mot da dette naturlig nok sier mye om kampdimensjonen og det vi betegner som spill –
motspill.
I min analyse av alle Juventus mål for og i mot sesongen 2012/2013 (Vedlegg 1) har jeg valgt
å definere noe som gjenvinningsangrep. Det er angrep der Juventus først har benyttet flere
trekk mot en motstander som er i numerisk og posisjonell balanse (angrep mot etablert
forsvar), for at de så mister ballen, og gjenvinner den innen 5 sekunder, og angriper på nytt.
49

Uefa a-lisens 2013/2014

Even Ødegaard

Derfor ser jeg foranledningen til angrepet som vesentlig faktor for at Juventus kan gjenvinne
ballen.
I boka «Ferdighetsutvikling i fotball – handlingsvalg og handling» blir gjenvinning forklart på
følgende måte:
Det kan være vanskelig å avgjøre hvilket lag som er i angrep eller forsvar i tette dueller eller
når ballen er høyt oppe i lufta. Dette gjør at laget som i utgangspunktet var i angrep, i mange
situasjoner vil ha som oppgave å vinne ballen, og gjerne etter at laget for et øyeblikk har
mistet ballkontroll. Skulle en spiller på laget i angrep vinne ballen tilbake etter en slik
situasjon omtales det ofte som en gjenvinning (s. 203).
Dette sier altså noe om balanseforhold og det å tenke forsvar når man er i angrep, slik at man
hurtig kan vinne ballen tilbake når man mister den. Kjært barn har mange navn og noen
klubber opererer med begreper som kontradekning og def i off (vil si at man er forberedt
dersom/når man mister ballen).
For Juventus sin del så scores 18 av 87 mål (20 %) etter gjenvinningsangrep. Det vil si at
Juventus har spilt etablert angrep, mistet ballen og vunnet den raskt tilbake igjen, for så å
score. Helt avgjørende for å vinne ballen kjapt tilbake er Juventus-spillerne sin posisjonering
og hvordan de agerer når de får balltap.

Her ser vi et eksempel hvor Juventus (i svarte drakter) har spilt mot etablert forsvar, men ikke
lykkes med gjennombruddspasningen. Umiddelbart setter spillerne nærmest ballfører inn et
press for å vinne tilbake ballen.
50

Uefa a-lisens 2013/2014

Even Ødegaard

Videre ser vi at midtstopper mister både oversikt og kontroll over ballen og Juventus vinner
den hurtig tilbake og går på nytt i angrep.

Her ser vi bruddet og i neste trekk spiller han som erobret ballen igjennom spissen som alene
med keeper scorer. Merk også at i disse type angrep endrer ofte balanseforholdet hos
motstander seg dramatisk. Fra å være i god balanse og ligge i etablert forsvar, er de ofte mer
sårbare og enten i posisjonell eller numerisk ubalanse. Motstanderlaget rekker ikke å etablere
et eget angrep før Juventus vinner tilbake ballen og er da mer sårbare.
Det er nok flere årsaker til at 20 % av Juventus mål scores på denne måten, men det er to
åpenbare grunner jeg vil peke på:
1. Juventus spiller ofte etablert angrep mot lag som ligger i lavt press. Dette er vanskelig
å bryte igjennom og det er ikke lett å lykkes med gjennombruddspasningen eller
innlegget. Ofte resulterer dette i en klarering og en påfølgende 2. ball (laget som
forsvarte seg, klarte heller ikke å oppnå ballkontroll i spillsituasjonen).
51

Uefa a-lisens 2013/2014

Even Ødegaard

2. Juventus ønsker ofte gjennombruddene sentralt og har også mye folk sentralt i banen.
Det betyr at de har mye folk i området hvor de mister ballen, noe som er gunstig for å
vinne den kjapt tilbake. Som vi så tidligere så posisjonerer de seg klokt ved innlegg
slik at de har både to og tre spillere i returrom for å plukke opp andreballer/klareringer
i dette området.
Juventus’ overgangsspill:

Angrep som starter med en ballerobring i spill der ubalansen i motstanderlaget skapes og/eller
utnyttes under angrepets gang, kjenner vi som breakdown-angrep (Ferdighetsutvikling i
fotball, 2008). I Effektiv fotball (1994) sier forfatterne at vi i en ballerobringssituasjon
befinner oss midt i selve konfrontasjonen mellom lagene, og det er situasjonen der og da, med
valg knyttet til denne, som er avgjørende for utfallet av angrepet.
10 (3/12 mål i Champions league) av Juventus totalt 87 mål (8,7 %) i sesongen 2012/2013
scores etter en overgang. Dette er ikke veldig høyt, noe som kan forklares med at Juventus
som oftest har initiativet i kamper i den hjemlige serien og at motstander spiller med lav
risiko. Et annet poeng er at Juventus ofte forsvarer seg lavt i banen, og således har lang vei
fram til motstanders mål etter en ballerobring.

Her ser vi Juventus høyre vingback bryter en lang cross-pasning og header den ned til
nærmeste indreløper. Det er ofte i disse posisjonene (rom 2 – ref. retningslinjer for Juventus i
52

Uefa a-lisens 2013/2014

Even Ødegaard

lavt press) Juventus’ kontringer starter. De viktigste kontringsspillerne er vingbacker,
indreløpere og spisser.

Følger vi dette angrepet videre ser vi at begge spissene og høyre vingback er med og blir et
alternativ for ballfører (høyre indreløper). Her velger ballfører å stikke nærmeste spiss
igjennom i bakrom, noe som gjør at han kommer alene med keeper og scorer. Det går fort
framover når sjansen først byr seg, og dette er også et spill jeg vil si Juventus behersker godt.
I kamper i Champions League (Celtic, Chelsea og Nordskjælland) virker det også som om det
har vært en del av kampplanen og bevisst i perioder, overlate initiativet til motstander for så å
kontre på dem, som vist over. 3 av 12 mål (25 %) i Champions League dette året kom etter en
kontring.
Oppsummering av Juventus i angrep:

Jeg har over prøvd å trekke ut det jeg mener er de store og mest karakteristiske trekkene i
Juventus sitt angrepsspill. Retningslinjene i laget er relativt stramme og vi ser igjen klare
mønstre fra kamp til kamp. Når det er sagt så er det naturligvis rom for individene til å utfolde
seg, men det er innenfor visse kjøreregler. Spillerne vandrer i mindre grad inn og ut av
posisjoner, selv om indreløpere periodevis går bredt eller spisser faller langt ned for å hente
ball eller involvere seg i det oppbyggende spillet. I denne oppsummeringen har jeg ikke tatt
høyde for motspillet eller kampdimensjonen i særlig grad, annet enn at jeg har skrevet ned
noen refleksjoner knyttet til dette. Juventus taktikk endrer seg etter motstander, men lagets
strategi og de strukturelle retningslinjene opplever jeg som varige og overordnet i en
53

Uefa a-lisens 2013/2014

Even Ødegaard

langsiktig plan for hvordan laget skal opptre på banen, og det er disse jeg har søkt å peke på
her:
-

Juventus ønsker gjennombruddene sentralt i banen, aller helst i bakrom, dernest i rom
2 og mellomrom.

-

De fleste oppspillene kommer fra de ytre midtbackene, men også sentral midtback og
sentral midtbanespiller står for mange av gjennombruddsforsøkene.

-

Juventus organiserer midtbaneleddet med en 5’er med to breie vingbacker som operer
mellom motstanders kant og back, to indreløpere som strekker i mellomrom og et
anker som ligger noe dypere og som av og til faller ned i forsvarsleddet for å hente
ball.

-

Juventus har tydelige og gode relasjoner på siste tredjedel, og disse involverer som
oftest begge spissene og en indreløper.

-

Spissene jobber som oftest med motsatte bevegelser hvor en møter og en strekker,
samtidig som indreløper også truer bakrom.

-

Vingbackene opererer som vendingsspillere og ser ofte etter spiss, enten som møter
eller truer i bakrom, men også indreløper i mellomrom. Alternativt vender de på nytt
gjennom sentral midtbanespiller eller en i bakre 3’er for å frigjøre vingback eller
indreløper motsatt. Er Juventus etablert høyt i banen truer også vingbackene bakrom.

-

Det er et klart virkemiddel for å få gjennombrudd sentralt å strekke motstander i
bredden.

-

Juventus prioriterer å doble på kant i liten grad, men søker heller innlegg i boks fra
vingback høyt i banen.

Posisjonsbeskrivelse og rollekrav
Både funnene og retningslinjene i Juventus’ spillestil jeg har forsøkt å avdekke har gitt meg
klare oppfatninger av hva som kreves i de ulike rollene.
Jeg har gitt de ulike rollene følgende navn ut ifra en 3-5-2 formasjon fra høyre mot venstre:

54

Uefa a-lisens 2013/2014

Even Ødegaard

Keeper:
Offensivt:
Er ofte førsteangriper og bør være en god igangsetter både med hender og føtter. God
posisjonering i forhold til forsvarsspillere, avstand og vinkel i oppbygningsfasen og
possessionfasen . Må være god til å lese spillet og kunne fungere som en sweeper når det
kommer gjennomspill i bakrom.
Defensivt:
Viktig å ha være en god kommunikator slik at samspillet med – og organiseringen i det bakre
leddet fungerer. I tillegg til å være en god skuddstopper bør han være offensiv og modig i
feltarbeidet i og med at Juventus’ forsvarsspill kan åpne opp for mange innlegg. Må være
flink i posisjonsspillet slik at han kan lese forholdet mellom ballen og motstander og fungere
som en sweeper.

Høyre midtback/venstre midtback:
Offensivt:
Begge ytterbackene blir ofte brukt og er de som blir frispilt bakfra. Viktig å være trygg med
ballen, kunne bruke begge føtter og ha en god pasningsfot med stort repertoar. Klok i valgene
slik at man unngår balltap, men heller er skapende offensivt. Må kunne vende spill og være
flink til å transportere ball slik at han kan utnytte rom og skape to mot en situasjoner. Smart i
posisjonsspillet slik at han leser spillet og posisjonerer seg riktig i forhold til ball og
medspiller. Venstre midtback bør være venstrebeint.
Defensivt:
Må være en god duellspiller både langs bakken og i lufta, da Juventus leder spillet inn i rom 2
som disse operer i. Som førsteforsvarer handler det om å vinne ballen og helst med et
kontrollert brudd eller en pasning. God til å vinne dueller i egen boks ved innlegg i mot.
Smart i posisjoneringen og flink til å lese spillet slik at han kan være en god
55

Uefa a-lisens 2013/2014

Even Ødegaard

gjenvinningsspiller. Bør være temposterk og klok slik at det er gode vurderinger som gjøres
når det kommer til markering og støting kontra falle av og dekke rom. I tillegg er det viktig å
være flink til å prate og være en god organisator.

Sentral midtback:
Offensivt:
Ikke den som oftest blir frispilt, men når han blir det må han kunne bruke begge bein og spille
både mot høyre og venstre, samtidig som Juventus ofte ønsker å tre opp spiss og indreløper.
Er ofte i støtteposisjon og må være flink til å vurdere avstand slik at de kan opprettholde eller
drive opp balltempo gjennom å bruke han. Også her er bør han være god til å transportere ball
og ta den med seg inn i ledige rom for å skape to mot en situasjoner eller fremtvinge ubalanse
hos motstander. I den bakre 3’eren til Juventus er ingen fritatt oppspillsansvar, og sånn sett
bør alle søke å bidra i dette og være «skapende» med ball.
Defensivt:
Den sentrale midtbacken er «Sjefen» og den som styrer det bakre leddet og setter offsidelinja. Han må være en tydelige leder både gjennom handling, tilstedeværelse og verbalt. Må
lese klima i kampen og være organisatoren som får de rundt seg på plass. Har ofte
sikringsansvar og bør ha bra tempo. Like fullt må han være en god duellspiller og lese spillet
slik at også han kan ta ut motstander i offensiv markering og bryte ut og vinne ball når det
trengs. Må være god i luftrommet, både ved oppspill og innlegg.

Høyre vingback/venstre vingback
Offensivt:
Det er en forutsetning at vingbackene har solide bidrag i Juventus’ offensive spill, og i så
måte må de være trygge med ball og ha et stort pasningsrepertoar; innlegg,
gjennombruddspasninger og spill inn i rom i midtbaneleddet. Samtidig må de være taktisk
kloke og gjøre gode valg ut ifra situasjonen de er i. Hurtighet og løpskraft er nødvendig da de
har hele banens lengde som arbeidsområde, og de bør klare å gå av motstander en mot en og i
så måte være flinke til å transportere ball. Smart i posisjoneringen og flinke til å lese
romforholdene noe som vil skape konfliktsituasjoner hos motstanderen.

56

Uefa a-lisens 2013/2014

Even Ødegaard

Defensivt:
God i en mot en situasjoner og en holdning om å vinne ball som førsteforsvarer. Må være
flink til å lese spillet og vurdere når han skal gå i press og når han skal avvente. Tøff i egen
boks og dekke bakre sone ved innlegg. God i posisjonsspillet å forstå dynamikken i det
defensive arbeidet. Kommunikasjonen med spillerne foran seg slik at de sammen løser ulike
situasjoner til lagets beste.

Sentral midtbane:
Offensivt:
Dette er hjernen og hjertet i Juventus, og skiller seg fra den tidligere så populære «Makelerollen» ved å være mer kreativ og skapende. Er svært ofte tredjesist på scoringer og må ha
«hovmesterblikket» og være flink til å orientere seg. Viktig å kunne løse opp i trange
situasjoner, bruke begge bein og ha et stort pasningsrepertoar slik at han kan vende spillet
begge veier hurtig og slå gjennombruddspasninger, både i bakrom, men vel så viktig, små
stikkere inn i mellomrom som rettvender indreløpere eller spiss. Smart i posisjoneringer slik
at han alltid er et pasningsalternativ og styrer på mange måter rytmen i det offensive spillet
gjennom kloke valg og vurderinger.
Defensivt:
Stor løpskraft og smartness. Dekke rom, lese spillet og være i forkant av situasjoner. God i 2.
ballspillet og god i kontradekking og gjenvinningsfasen. Denne spilleren er ikke en utpreget
ballvinner og taklingsspiller slik som for eksempel Makele var det i sin tid, men mer elegant
om jeg får lov å bruke det uttrykket. Er blant de spillerne som løper mest gjennom en kamp og
er lojal og oppofrende i returløp. Flink til å ta ut en «nummer 10-spiller» hos motstanderlaget.

Høyre/venstre indreløper:
Offensivt:
Det hviler et stort offensivt ansvar hos indreløperne i dette systemet. De må ha stor løpskraft
og løpsvilje og være flink til å lese hvilke rom de skal true til hvilken tid. God til å rettvende
seg med ball og utfordre motstanders bakre ledd og skape ubalanse. De må kunne bruke
begge bein og løse trange situasjoner og være flinke på siste tredjedel, da det forventes
57

Uefa a-lisens 2013/2014

Even Ødegaard

sluttprodukt i form av mål eller målgivende. God skuddfot slik at de er en trussel fra
mellomrommet og flinke til å «fylle i boks» ved innlegg. Bør ha et bredt avslutningsrepertoar
og være flinke i omstillingen fra forsvar til angrep da de er viktige kontringsspillere.
Defensivt:
Stor løpskapasitet, løpsvilje og hurtighet da de dekker store rom. Må være gode en mot en og
flinke i duell – og 2. ballspillet, slik at de blir ballvinnere. Rask i omstillingen fra angrep til
forsvar og flinke til å posisjonere seg slik at balansen i laget opprettholdes. Må klare å lese når
det er gunstig å justere presshøyden i og med at indreløper ofte opptrer som førsteforsvarer.
Må følge midtbaneløp inn i egen boks og være flinke til å forsvare ved innlegg i mot.

Spiss:
Offensivt:
I tillegg til å være en målscorer må spissene være flinke relasjonelt. Mye av angrepsspillet
handler om spissrelasjoner. Det betyr at de både må beherske og være et oppspillspunkt,
samtidig som de kan true bakrom. Spissene jobber hele tiden med motsatte bevegelser og
ønsker å skape og utnytte rom for hverandre. Må ha stort avslutningsrepertoar, velge rett og
ha god utførelse. Må kunne score flere typer mål: med begge ben, volley, halv-volley, på
hodet, på en berøring og skudd fra distanse. Må være bevegelig og ha flere bevegelser og
jakte i de rommene som oppstår.
Defensivt:
Lojal, oppofrende og aggressiv. Er en signalspiller ved presshøydejustering og i
gjenvinningsfasen, må i så måte lese ulike press-situasjoner. Være en god førsteforsvar og
hele tiden tvinge fram feil hos motstander. Ta returløp når andre spillere er ute av posisjon.

Anvendelse i eget lag – noen refleksjoner
Hele bakgrunnen for oppgaven min har handlet om at jeg har vært nysgjerrig på denne
formasjonen og om den kan være et virkemiddel for den spillestilen jeg ønsker skal
kjennetegne mitt lag. Samtidig har jeg vært opptatt av at det skal kunne ha en direkte
overføringsverdi til mitt praksisfelt og fotballøkta. Det har vært spennende og interessant å se
58

Uefa a-lisens 2013/2014

Even Ødegaard

hvordan Juventus knytter de ulike ferdighetsdimensjonene sammen og setter det i en struktur
med klare retningslinjer som gjør individene – og ikke minst kollektivet bedre.

Figur 4: ulike dimensjoner ved fotballferdighet og sammenhengen mellom faktorer som påvirker
spillernes fotballferdighet

DFI 2014
Etter fire år som trener for a-laget til Nesodden hvorav to av årene var i 2. divisjon, og ett år i
DFI (Drøbak/Frogn) også det i 2. divisjon, er dette blitt en arena jeg kjenner godt. Jeg har
også mange år bak meg som spiller på dette nivået, så jeg mener selv, selv om mine inntrykk
er subjektive, at de er godt forankret i virkeligheten.
Jeg ønsker å være en utviklingsorientert trener som har mest fokus på mitt eget lag, og at vi
sammen skal bli mer samtidige i det vi gjør, både med ball og uten ball. Det overordna er
selvfølgelig å vinne kampen, men samtidig så er det – i mine øyne ikke like utviklende å
vinne kampen hvis den eneste måten vi kan klare det på er å ødelegge for motstanderen.
Ronny Deila har kommentert det flere ganger: «Jeg rykker heller ned enn å spille rævvafotball». Dette opplever jeg som noe som er lett å si i medgang, men likevel er det hold i det
han sier, da Strømsgodset hele tiden har hatt fokus på prestasjonsutvikling og på å utvikle
59

Uefa a-lisens 2013/2014

Even Ødegaard

ferdigheter som gjør at man kan avgjøre kamper gjennom egen dyktighet og ikke gjennom
tilfeldigheter og feil hos motstander.
Det er naturligvis opplagt at man skal straffe motstanderens feil, men min opplevelse av svært
mange av lagene i 2. divisjon mener at kompakt forsvarsspill, kontringsspill og sette opp alle
dødballer er veien til fornyet kontrakt og i så måte et suksessfullt år. Alle disse elementene
bør man jo være god til, det er ingen uenige i, men etter min mening er det for få lag som
kommer til kamp og «byr opp til dans». Stram struktur og ødelegge for motstander kombinert
med minimal risiko og en veldig direkte stil er gjennomgangsmelodien.
Min personlige mening er at dette (2. divisjon) er en arena hvor vi må våge å feile og jobbe
mer med å utvikle angrepsspillet mot etablert forsvar, og på den måten få fram spennende
typer med gode individuelle og relasjonelle ferdigheter for toppfotballen i framtiden og.

DFIs’ spillestil
Klubbens ambisjon er å etablere seg i toppen (topp 5) av 2. divisjon. Nå har jo vi trenere fått
relativt frie tøyler med tanke på hvordan vi tenker å nå målsettingen i praksis. Sammen har vi
da utarbeidet noen retningslinjer som skal kjennetegne vår spillestil, og det er som et
virkemiddel for å utøve vår spillestil jeg finner det interessant å innføre bruk av 3-5-2
formasjonen i vårt lag.
Kort fortalt ønsker vi å vinne fotballkamper gjennom å kontrollere kamper og ikke være
avhengig av tilfeldigheter. Å kontrollere kamper vil si å ha herredømme over eller beherske,
først og fremst over mål og sjanseskapingen imot, deretter for. Ved å dominere kamper er vi
herre over mulighetene i kampen eller rettere sagt dominant i forhold de sentrale
konfliktsituasjonene mellom oss og motstander. Spillet foregår på våre premisser og våre
muligheter er i langt større grad fremtredende enn begrensende. Vi ønsker å være bedre enn
motstanderen både på strategi, prinsipp og virkemiddel, som dermed fører til økt trykk på
motstanderen som gir oss gode muligheter til økt sjanseskaping og til å score flere mål. Med
andre ord så må motstander forholde seg til oss og vår ”ramme” med de betingelser det
medfører. Ved å arbeide for og prioritere å ha kontroll, vil vi ha gode forutsetninger for
deretter å kunne dominere kampen. Effekten vil være å slite ut motstanderen, dette øker
mulighetene og begrenser motstanderens motspill. Dette betyr at vi ønsker å ha ballen mest
mulig, noe som da krever at spillerne individuelt, relasjonelt og strukturelt har en

60

Uefa a-lisens 2013/2014

Even Ødegaard

ferdighetsbase som behersker en slik stil. Samtidig ønsker vi å kunne kontrollere kampen
gjennom et godt forsvarsspill når vi ser nødvendigheten av det. Et godt forsvarsspill er noe
som er fundamentet i mye av angrepsspillet vårt.
Strateginivået handler om den overordnede planen, det helhetlige bildet, for å vinne kampen.
Strateginivået uttrykker hvordan oppnå gjennombrudd, hvordan vinne ballen, hvordan hindre
gjennombrudd. En strategi er noe som varer over tid og angrepsmessig knytter det seg til grad
av gjennombruddshissighet. Ytterpunktene her vil være å utnytte en hver form for ubalanse
hos motstanderlag eller ”å styre kamper” for å avvente gjennombruddsmulighetene. I
forsvarsspillet knytter det seg til valg av forsvarsform for å kunne operere samlet med håp om
tilgang til gunstige ballerobringer på bestemte områder.
Vi startet i fjor en spillestildebatt i Drøbak og ble enige om at vi ønsker å være «kontrollert
framoverrettet» i vårt angrepsspill og at dette er vårt overordnede prinsipp. Dette betyr at vi
ønsker å gå framover så ofte som mulig, men da med kontroll og ikke for en hver pris. Ordet
prinsipp i seg selv kommer fra latin principium, som betyr «opprinnelse» eller «første årsak».
Prinsipp brukes i betydningen grunnsetning, som i en overordnet eller grunnleggende setning
for tenkning eller handling. I forsvarsspillet så er det mer kjente begrepet ”soneorientert” som
blir benyttet, dog med noen innrømmelser til markering av motstanders mellomromsspillere
når sikringsspiller er på plass og balanseforholdene er gode.
Taktikknivået knytter seg til sentrale rammeforhold som skal gi grobunn for å lykkes med
strategien. Taktikknivået uttrykker konkret hvordan opprette og opprettholde fremdrift,
hvordan opprette og opprettholde balanse. Det taktiske nivået springer ut i forlengelsen av
strategien og vil kunne variere fra kamp til kamp og gjerne endres i løpet av kampen.
Virkemiddelnivået ses som en forlengelse av strategi- og taktikknivået og peker på de
konkrete midlene lag og spillere benytter i ulike situasjoner for å realisere strategien og
taktikken. I angrepsspillet kan det være bestemte ballbaner, type bevegelser, spille opp
enkelte spillere i spesifikke situasjoner, alt dette i samspill med spillernes kreativitet, frihet og
klimaforståelse. I forsvarsspillet kan det være snakk om konsentrere sterkere på en side, låse
av spesifikke ballbaner, markere bestemte spillere og lignende.
Jeg mener dette er en ambisiøs og visjonær måte å tenke på, krevende å få til, sårbar i praksis
dersom risikoen blir for stor, men utrolig morsom og utviklende når det lykkes. Og fotball
handler jo i bunn og grunn om å ha det gøy, og på det nivå vi er handler det etter mitt syn om
61

Uefa a-lisens 2013/2014

Even Ødegaard

å prøve og utvikle spillere med et ferdighetsregister som kan ta dem videre inn i
toppfotballen.

Hvorfor 3-5-2
Denne formasjonen er veldig aktuell av flere årsaker. Disse vil jeg gjennomgå her, samtidig
som jeg ønsker å trekke fram sentrale innholdsmomenter som kom fram etter en lang
fotballsamtale med Tommy Svindal Larsen og Torjus Hansen som jeg hadde i Skien. De
hadde mange spennende og interessante betraktninger rundt dette, og var også en sentral del
av Odd-laget som høsten 2005 la om til 3-5-2, og som da gikk fra å være en soleklar
nedrykkskandidat til å være det laget som tok flest poeng, sammen med Rosenborg og til slutt
endte på 9. plass i Tippeligaen.
Defensivt

Defensivt opplever jeg det som en formasjon som i lavt press gjør det lettere å hindre spill i
mellomrommet og bakrom, og som sørger for gode balanseforhold og korte avstander mellom
1F, 2F og 3F. Rollefordelingen i det bakre leddet er veldig klar, og dette kombinert med
tydelige retningslinjer for hvilke spillere som leder motstander mot hvilke rom er med på å
gjøre forsvarsarbeidet veldig forutsigbart. Soneprinsippet er gjeldene selv om vi kan være noe
mer markeringsorientert i mellomrom når sikringsspiller er på plass og presset er godt. Det gir
oss en ekstra trygghet å 5 i det bakre leddet og vi blir ikke så sårbare for individuelle feil.
Ved lavt press trenger man ikke å ta særlig hensyn til motspillet da man bør ha god kontroll
på de rommene man prioriterer å gi bort. Jeg tror denne forutsigbarheten knyttet til
romprioriteringer og bruk av soneforsvar selv om vi spiller med 5 bak vil gi laget en ekstra
trygghet. Forutsetningene for å ha de presumptivt beste hodespillerne godt posisjonert i egen
boks gjør også at man bør være godt rustet når motstander slår innlegg. Vurderinger vi må
gjøre som kan skille seg fra det som er mer vanlig handler om hvor mannsorienterte de ytre
midtbackene skal være. Her ønsker jeg at vi åpner opp for å være noe mer
markeringsorientere, men da i sone og fortrinnsvis rom 2, alternativt mellomrom hvis den
sentrale midtbanespilleren ikke er på plass.
Dette er også en dynamisk formasjon som kan gi stor gevinst når man ønsker å justere
presshøyden. Det er krevende, men effektivt å konvertere fra lavt til høyt press. Her handler

62

Uefa a-lisens 2013/2014

Even Ødegaard

det om å sammen identifisere og handle på avtalte signaler. I tillegg krever det stor
forflytningsevne og at man har gode individuelle ferdigheter i førsteforsvarerjobben.
Både Tommy Svindal Larsen (TSL) og Torjus Hansen (TH) var samstemte om at dette hadde
hatt en meget positiv effekt på Odd Grenland og antall innslupne mål. Noe av
suksesskriteriene for det mente de var kloke vingbacker som klarte å lese når de skulle støte
og når de skulle falle og at man fikk gode betingelser sentralt i banen og kunne være «råere» i
støtinga i mellomrommet, uten at man gikk bort ifra soneprinsippene. Begge pekte også på at
det var mange kloke fotballhoder i laget som kom bedre til sin rett i dette systemet. TSL var
også veldig tydelig i sitt syn på at vi her i Norge er for rigide og for opptatt av
soneprinsippene, mens man ute i Europa er mer opptatt av å flytte beina og dybdeforhold.
Noe av diskusjonen gikk også på om man må ha spesielle typer for å bruke dette systemet
eller om man kunne forme og støpe spillere inn i det. Her kom vi ikke fram til noen klare
konklusjoner, men vi var samstemte på at det er noen nøkkelferdigheter som er avgjørende i
de mest sentrale posisjonene (se rollekrav). Jeg mener at vi i DFI har typene som kan
tilfredsstille disse rollekravene og i så måte komme enda bedre til sin rett og få brukt
«godfoten» oftere.
Offensivt

I de aller fleste kampene i våre i 2. divisjon mener jeg vi er det laget som har ballen mest, og
ofte opplever jeg at motstanders strategi er å ta oss på kontringer og dødballer. Dette er
subjektive betraktninger som jeg har som mål å forankre med tallmateriale og data kommende
sesong. Likevel vil disse betraktningene være styrende for hvordan jeg ønsker at mitt lag skal
opptre og hvilke virkemidler vi skal benytte oss av for å bryte ned motstander.
Det er ikke så mange paralleller mellom Seiersten Stadion og Juventus Stadium, men dersom
mine betraktninger stemmer, er vi det førende laget, i alle fall hvis vi tar utgangspunkt i
ballbesittelse. Vi ønsker å videreføre mye av arbeidet vi la ned i fjor med å prøve og utvikle
spillere som løser situasjonene til fordel for eget lag, og da hadde vi i det offensive spillet
særlig fokus på å kommunisere med pasninger. Jo bedre vi ble på dette, jo flinkere ble vi til å
løse motspillet fra motstander. I år ønsker jeg å forsterke dette med å være noe mer (fortsatt
kontrollert) framoverretta særlig etter kontrollerte brudd og når bakrommet er tilgjengelig, og
ha flere tydelige avtaler i det offensive spillet. Jeg vil med andre ord stramme noe inn på
retningslinjene innad i laget, uten at jeg ser det som begrensende for kreativitet og individuelt
63

Uefa a-lisens 2013/2014

Even Ødegaard

handlingsrom. Jeg tror kombinasjonen av pasning på – og med riktig fot kombinert med et
noe mer strukturert angrepsspill kan gjøre oss enda bedre og skape flere målsjanser og mere
mål, samtidig som det kan øke sannsynligheten med tanke på vårt spillestilprinsipp om å være
«kontrollert framoverrettet».
TSL og TH mente at det offensive spillet i Odd var nøkkelen for et godt forsvarsspill. Etter
deres mening tok Odd initiativet i kampene i større grad og motstander måtte forholde seg til
dem. Det ble lettere å få et overtall sentralt i banen og de sto også gunstig med tanke på
gjenvinning. For Juventus sin del kommer som nevnt 20 % av målene etter et såkalt
gjenvinningsangrep, og da ofte som en konsekvens av å ha mye folk i nærheten av ballen og å
være godt befolket sentralt i banen. Et annet poeng de trakk fram var at når du i stor grad
styrer kampen og har mest ball så er du selv sjeldent ute av posisjon og i så måte blir du
mindre utfordret og opplever færre krisesituasjoner.
Vi ønsker gjennombruddene primært sentralt i banen og da helst i bakrom eller i mellomrom.
Vi vil ofte få frispilt en av de tre midtbackene som kan ta med seg ballen mot motstanders
midtbaneledd og søke å skape ubalanse sentralt i banen, enten ved å spille direkte igjennom,
eller ved å bruke vingback for å skape rom sentralt i neste fase. Vi har mye folk sentralt i
banen og dette vil gi oss gode betingelser for å hurtig vinne ballen tilbake dersom spillerne
agerer raskt nok etter balltap.
Igjen var TSL opptatt av å utvikle kloke fotballspillere med god spilleforståelse. Hans
opplevelse var at dette systemet kunne være en del av et hele, som var med på å stimulere til
dette. På nytt var han opptatt av at dette ikke var et system som var så rigid, altså at ikke alle
handlingsvalg var styrt, men at individet i større grad kunne utfolde seg. Begge trakk fram at
det var gode muligheter for frispilling bakfra og at man fikk flere pasningsalternativer og
bedre vinkler, god dybde og fine avstander. Overtallet sentralt i banen så de på som en
forutsetning for å ha mest ballinnehav. Et annet suksesskriterie de også trakk fram var at det
var fokus på å slå tidlig innlegg mot to spisser i boks når muligheten var der.
Jeg mener også at noe av gevinsten ligger i at dette er et system man sjeldent møter. Det å
komme med noe nytt - i alle fall på dette nivået, kan være et poeng i seg selv. Motstanderne
vil møte spillere i litt andre posisjoner enn de er vant til og vi har mange spillpunkter sentralt i
banen, samtidig som vi kan strekke dem i bredde gjennom to breie vingbacker. I tillegg har
jeg en opplevelse av at det stimulerer til mer fotballprat blant spillerne. Vi prøvde dette en del
64

Uefa a-lisens 2013/2014

Even Ødegaard

på trening og i kamper i fjor og, uten å rendyrke det godt nok. Det har kommet fram gjennom
spillersamtaler at dette var noe de likte. Det var noe annerledes og spennende og utfordrende
og morsomt, noe som er et godt utgangspunkt for motiverte og lærevillige spillere.

Veien videre
På bakgrunn av de funnene jeg har gjort gjennom å analysere Juventus og alle kampene jeg
har sett så er det klart for meg at dette er noe jeg ønsker å gå videre med. Jeg har også som
ambisjon at vi i større grad kan gjøre grep som kan være med å endre kampbildet underveis
og ha flere strenger å spille på og på den måten bli mer uforutsigbare. Jeg ønsker at vi jobber
ut ifra felles prinsipper og retningslinjer, men ser ikke at muligheten til å endre formasjoner
begrenser dette. Snarere håper og tror jeg det blir tvert i mot, at dette kan være grep som gjør
at vi kan utvikle vår spillestil og vårt repertoar. Tiden vil vise om jeg får rett i mine
antakelser, men jeg gleder meg i alle fall stort til å gå ut og iverksette dette og se hvor det
fører oss.

65

Uefa a-lisens 2013/2014

Even Ødegaard

Litteratur:
Bangsbo, Jens og Peitersen, Birger: Defensive soccer tactics, Human Kinetics, 2002
Bangsbo, Jens og Peitersen, Birger: Soccer system and strategies, Human Kinetics, 2000
Bergo A, Johansen PA, Larsen Ø, Morisbak A, Ferdighetsutvikling i fotball, Akilles 2002
Dalland, Olav: Metode og oppgaveskriving, Gyldendal norsk forlag, 2012
Eggen, Nils Arne: Godfoten: Samhandling veien til suksess, Aschehoug 1999
Jones, Robyn og Tranter, Tom: Soccer strategies – defensive and attacking tactics, Redswain,
1999
Olsen, Egil, Larsen, Øyvind og Semb, Nils Johan: Effektiv fotball, Gyldendal norsk forlag,
1994
Ronglan, Lars Tore: Om lagspillenes didaktikk, Akilles, 2008
Thelwell, Kevin: Coaching the European 3-5-2, World Class Coaching, 2005
Wilson, Jonathan: Inverting the pyramid – the history of football tactics, Orion, 2008
Wymer, Phil: Coaching soccer tactics, 2005

Nettressurser:
For statistikk om aktuelle kamper: www.fourfourtwo.com
For statistikk om tabeller og ligaer: www.altomfotball.no

66

Uefa a-lisens 2013/2014

Even Ødegaard

67

