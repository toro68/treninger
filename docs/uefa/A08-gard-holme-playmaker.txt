Kompetansekrav i rolle

En studie av den høye playmakeren
og dens evne til å forløse spillet.

01.02.14

Gard Holme
Teoretisk Oppgave UEFA A-lisens
Norges Fotballforbund

2

Forord:
Jeg vil gjerne benytte anledningen til å takke alle som har bidratt til denne oppgaven.
Først av alt vil jeg takke gutta i Norsk Toppfotballsenter som har latt meg få være med dem
på deres store fagprosjekt, og ikke minst for all den kunnskapen det har gitt meg ved å få være
til stede i deres fagmiljø. Spesielt Rolf Teigen har velvillig delt av sin kunnskap mens jeg har
påført ham meterlange telefonregninger. Aksel Bergo likeså. Og Kenneth Wilsgaard og Espen
Andersen har med sine trollmannsegenskaper gitt meg uvurderlig hjelp med innhenting av
data. Ellers har både Espen Olafsen, Dag Opjordsmoen, Sigmund Aasen og Geir Jordet bidratt
med sine råd, erfaring og faglige ekspertise underveis.
En stor takk også til mine nærmeste medarbeidere i Tromsø IL, Thomas Hafstad, Lars Petter
Andressen, Igor Aase, Merete Johansen, Calum McFarlane og Svein Morten Johansen, for
alle deres innspill i prosessen, og ikke minst for at dere har skapt ett fagmiljø der hvor det er
mulig å være kreativ, utfordrende og stadig på jakt etter ny kunnskap om spillet.
Takk til de andre deltagerne på UEFA A-lisenskurset, og da spesielt mine tre
gruppekompanjonger, Torkild Veraas, Petter Olsen og Arild Sundgot. Det er i diskusjonene
med dere det meste av det jeg har lært på dette kurset ligger.
Takk til spillerne mine som er overbærende med meg når jeg kommer med rare nye øvelser de
aldri har sett før, og for at de gir meg fortsatt tillit når jeg kommer med enda fler øvelser når
de første ikke fungerte.
Takk til Securitas-vakta på NTG, som nesten aldri kaster meg ut av kontoret selv om jeg sitter
der til langt over midnatt, og til de andre ansatte som godtar at jeg er litt trøtt når jeg kommer
på jobb igjen morgenen etter.
Og sist, men ikke minst, takk til min veileder Reidar Vaagnes, som har geleidet meg gjennom
dette kurset på en fremragende måte. Hans evne til å stille de rette spørsmålene, trykke på de
rette knappene, og lede meg frem på en måte som gjør at jeg tror jeg har kommet med svarene
selv, er i seg selv forbilledlig og til stor inspirasjon for alt pedagogisk virke.

Tromsø, 1. Feb, 2013
Gard Holme

3

Sammendrag
Denne studien er en mindre del av en større helhet satt sammen i Toppfotballsenterets
prosjekt «Spilleren i spillet», som ønsker å belyse hvilke kompetansekrav dagens spill stiller
til de ulike rollene i laget. Prosjektet tar for seg ulike sentrale spillsituasjoner for hver enkelt
rolle, og er en grundig analyse av hvordan de beste spillerne i verden løser disse situasjonene.
Denne oppgaven tar for seg rollen «Høy Playmaker», og viser til dens evne til å forløse
spillet. Dette gjøres ved å studere åtte av de beste Høye playmakerne i verden, hvordan deres
pasningsspill har fortonet seg, og alle deres assister i sesongen 2012/2013.
Utvalget av spillere har kommet til gjennom følgende kriterier. Ett utvalg på de 137 spillerne
som har blitt nominert til årets lag i verden de siste 3 sesongene er gjort som utgangspunkt.
Disse er i utgangspunktet delt inn i ulike roller som keepere, forsvarsspillere, midtbanespillere
og angrepsspillere, og vi har ytterligere nyansert dette til å gjelde alle posisjoner i et lag, og
ulike allment oppfattede rollestereotypier. For denne oppgaven har det vært relevant å sjekke
av hvilke spillere som faktisk er Høy Playmaker, noe vi har gjort gjennom å se på pasningsog posisjonstall fra Amisco-Prozone. Videre har jeg sett hvilke spillere som har hatt flest
assist i Europa de siste 3 sesongene. De spillerne som tilhører utvalget av de 137, som er blant
de 5 med flest assist totalt i en topp-5 liga, og som i tillegg kan kategoriseres som en høy
Playmaker er plukket ut til å delta i studien. Dette gjelder Mesut Øzil, Lionel Messi, Xavi
Hernandes, Juan Mata, Cesc Fabregas, Marek Hamsik, David Silva og Andres Iniesta.
I analysen av assistsituasjonene har jeg brukt en metodisk tilnærming som deler situasjonen
inn i 3 faser. Den første fasen handler om det spilleren gjør i forkant av situasjonen. Hvilken
informasjon som hentes inn og hvilke bevegelser og posisjonering spillerne har er sentralt her.
Fase 2 prøver å fange det ikke alltid opplagte, men som gjør deg i stand til å vinne situasjonen
i møte med motstanderen. Fase 3 handler om selve effektueringen av den handlingen
situasjonen krever, i dette tilfellet pasningen som fører til scoring.
Alle situasjonene er analysert med ett variabelsett på over 50 unike variabler knyttet til
akkurat denne situasjonen. Noen av variablene har latt seg telle kvantitativt, mens andre
variabler har krevd en mer kvalitativ vurdering. Funnene som er gjort i studien omhandler
hvilke løsninger spillerne i utvalget har gjort i de ulike fasene når det kommer til
informasjonsinnhenting, posisjonering ift rom, kroppstilling og teknikk både i form av
repertoar, fleksibilitet, kamuflasje og utførelse.
Til slutt i oppgaven har jeg presentert noen læringspunkter for hvordan denne typen ferdighet
kan trenes, for å få en overføringsverdi fra analyserommet til praktisk anvendbar informasjon
til bruk på treningsfeltet.

Nøkkelord: Verdens beste, Rolle, Kompetansekrav, Fotball, Individuell spillerutvikling,
Assist, Analyse, Fotballferdighet

4

Innhold:
Forord
Sammendrag
Innhold

1.0

Innledning …………………………………………………………………….... 7

2.0

Teori …………………………………………………………………………….. 9
2.1
Fotballferdighet ...………………………………………………………... 9
2.1.1 De fire ferdighetsdimensjoner …………………………………… 9
2.1.2 Sammenhengen mellom ferdighet og fotballspillets egenart ……. 10
2.2
Scoringer i fotball ………………………………………………………... 13
2.3
Taktikk og rolleutvikling i ett historisk perspektiv ...….………………… 15
2.4
Utvikling av ekspertise i fotball ...……………………………………….. 17
2.4.1 Prestasjon og Læring …………………………………………….. 17
2.4.2 10.000 timer med kvalitet ………………………………………... 18
2.4.3 Selvregulering av læring ………………………………………… 19
2.4.4 Spesifisitet og Funksjonalitet ……………………………………. 20
2.5
Tidligere studier av rollekrav i fotball …………………………………… 21

3.0

Problemstilling …………………………………………………………………. 22

4.0

Metode ………………………………………………………………………….. 23
4.1
Valg av metode, Strategi og tilnærming ………………………………… 23
4.2
Utvalg og gruppestørrelse ……………………………………………….. 24
4.3
Oppgavedesign …………………………………………………………... 25
4.3.1 Statistisk analyse ………………………………………………… 25
4.3.2 Kvantitativ observasjon (indirekte observasjon) ………………... 25
4.3.3 Kvalitativ observasjon …………………………………………... 25
4.4
Situasjonsavgrensning …………………………………………………... 25
4.5
Analyseprosessen ……………………………………………………….. 26
4.5.1 Variabelsett med operasjonalisering ……………………………. 26
4.6
Utstyr ……………………………………………………………………. 30
4.7
Evaluering av metoden ………………………………………………….. 31
4.7.1 Validitet …………………………………………………………. 31
4.7.2 Reliabilitet ………………………………………………………. 31

5.0

Resultater………………………………………………………………………... 32
5.1
Hvem er den høye playmakeren ……………………………………….... 32
5.1.1 Pasningsdata …………………………………………………….. 32
5.1.2 Hvor i pasningsrekka er den høye playmakeren representert …… 33
5

5.2

5.3

5.4

5.5

6.0

5.1.3 Hvor i banen er de høye playmakerne involvert ………………... 33
Hvor kommer assistene fra i fotball …………………………………….. 35
5.2.1 Fra hvor i banen kommer det flest assist ……………………….. 35
5.2.2 Hvilke roller står for flest assist i laget …………………………. 35
5.2.3 Hvilke spillere har flest assist …………………………………… 36
Assistens fase 1: Hvordan komme på ball ………………………………. 37
5.3.1 Bevegelse i forkant ……………………………………………… 37
5.3.2 Høyde i mellomrommet …………………………………………. 38
5.3.3 Kroppsvinkel …………………………………………………….. 38
Assistens fase 2: Fra mulighet til realitet ………………………………... 40
5.4.1 Tid på ball ……………………………………………………….. 40
5.4.2 Antall touch ……………………………………………………… 41
5.4.3 Type involvering ………………………………………………… 41
5.4.4 Pressavstand ……………………………………………………... 42
Assistens fase 3: Den avgjørende pasningen ……………………………. 43
5.5.1 Fra hvor i banen slås assistene i min studie ……………………... 43
5.5.2 Hvor havner assisten …………………………………………….. 44
5.5.3 Pasningstype mot rom …………………………………………… 45
5.5.4 Valg av teknikk ………………………………………………….. 45

Diskusjon………………………………………………………………………... 46
6.1
Hovedproblemstilling 1: Hva kjennetegner de beste høye playmakerne
i verden og deres evne til å forløse spillet? ……………………………… 46
6.1.1 Hvem er de beste spillerne i verden i rollen Høy Playmaker
og hva kjennetegner denne rollen? ………………………………. 46
6.1.2 Er det hensiksmessig å dele spillernes ferdighet i en
spillsituasjon inn i ulike faser? ………………………………….. 47
6.1.3 Hva er kvaliteten innenfor hver enkelt fase?
Assistens fase 1: Komme på ball ………………………………... 48
6.1.4 Assistens fase 2: Fra mulighet til realitet ……………………….. 49
6.1.5 Assistens fase 3: Den avgjørende pasningen ……………………. 50
6.2
Hovedproblemstilling 2: Hvordan kan mine funn omdannes til læringspunkter
brukt i spillerutvikling? …………………………………………………. 51
6.2.1 Læringspunkter for fase 1: Komme på ball ……………………... 51
6.2.2 Læringspunkter for fase 2: Fra mulighet til realitet …………….. 52
6.2.3 Læringspunkter for fase 3: Den avgjørende pasningen …………. 52
6.2.4 Hvordan øve dette i hverdagen ………………………………….. 53

Litteratur
Figur og tabelloversikt
Vedlegg

6

1.0

Innledning

Denne oppgaven er laget i samarbeid med Norsk Toppfotballsenter. Toppfotballsenteret er for
de som ikke kjenner til det ett nasjonalt kompetansesenter som i samarbeid med toppklubbene
skal sikre topp internasjonal kvalitet på norsk spillerutvikling (TFS, One-pager,
Virksomhetside, 2013). Ett av toppfotballsenterets flaggskipsprosjekter går ut på å identifisere
og kartlegge suksesskriteriene ved verdens beste spill og spillerutviklingsmiljøer. I ett større
prosjekt knyttet til å studere verdens beste spill, har man i stort omfang analysert alle
kampene i VM 2010 og Champions League 2011 (TFS, VM prosjektet 2011 og CL-prosjektet
2012, Pål Arne Johansen, Verdens beste spill - Forskjellen som utgjør en forskjell, 2011).
Dette har ført til en rekke nye funn knyttet til spillet som helhet og de ulike taktiske
disposisjoner som ligger i det. Som en forlengelse av dette prosjektet var det derfor naturlig å
gå nærmere inn på verdens beste spillere, og hva som kjennetegner de.
Så med utgangspunkt i kravene til dagens spill på toppnivå, ønsket vi altså å belyse hva som
var kravene til verdens beste spillere. Disse kravene er selvfølgelig i kontinuerlig forandring,
og både taktiske disposisjoner og individuelle ferdigheter og ressurser utvikles i stor fart.
Dette må derfor ikke ses som en fasit på hvordan spillet alltid vil være, men som ett avtrykk
av hvordan det fortoner seg i dag. Arbeidet med dette prosjektet startet opprinnelig for nesten
halvannet år siden. Dette prosjektet skulle være med å belyse hvilke ferdigheter som var de
mest avgjørende for de ulike rollene i ett fotballag, og hva som kjennetegnet de som blir
regnet som aller best i sin rolle i verden i dag. Målet vårt er at dette kan brukes som kilde til
inspirasjon, refleksjon, og utvikling i egen praksis. Oppgaven viser til hvordan de beste
spillerne, i de beste lagene, i verden utfører denne rollen, og det kan jo være stor forskjell på
de kravene spillet stiller der, til det som er kravene i vår hverdag på ulike nivåer her hjemme.
Det er derfor opp til leseren å ta dette til seg som referanse, og deretter tilpasse det til de
preferanser man selv har i egen praksis.
Denne oppgaven her viser bare til en liten del av det totale bildet på prosjektet, men kan stå
som eksempel på hvordan resten av prosjektet er bygd opp og hvilken metodikk som ligger til
grunn. Oppgaven omhandler fagområdet spillerutvikling fremfor lagsutvikling, taktikk, eller
andre felt innenfor fotballen. Den er svært spisset inn mot en svært liten, men sentral, del av
spillet, og den omhandler i utgangspunktet bare en av rollene i laget, nemlig den «høye
playmakeren». Denne rollestereotypien refererer til en forståelse av at enkelte spillere er mer
sentrale i ett lags oppbyggende angrepsspill enn andre, derfor navnet Playmaker. Den skiller
også fra andre playmakere ved at den viser til at dette gjelder de playmakerne som ligger
høyere i banen, og er sentrale i spillet i de siste fasene av ett angrep. I ett komplekst fortettet
spill som fotball er denne rollen interessant da mye av dens dyktighet blir forklart gjennom
dens evne til å forløse spillet i stengte situasjoner, ved å se løsninger i spillet som andre ikke
ser. Dette danner også utgangspunkt for denne studien, som tar mål av seg å kartlegge nettopp
denne ferdigheten.

7

Det er blitt gjort mange forsøk på å identifisere og generalisere ut ulike delferdigheter knyttet
til rolle. Det å forsøke å forklare ett komplekst spill ved å dele opp kompleksiteten og sette det
i forskjellige bokser er dog problematisk, da det gjerne fjerner mye av den kompleksiteten
som i utgangspunktet ligger i samspillet mellom de ulike elementene (Morin). Overført til
fotball kan dette brukes som en analogi på at det å ta ut delferdigheter i spillet også begrenser
ferdighetene i seg selv. Om man skal være en god pasningsspiller så holder det ikke å ha god
pasningsteknikk. Prosjektet vårt har derfor satt seg som mål å finne en ny mer helhetlig måte å
se rolleferdighet på. Det er derfor helt naturlig å begynne med å se på selve
ferdighetsbegrepet, og hva som ligger i det når man skal belyse kravene til de ulike rollene i
spillet.

8

2.0

Teori

2.1

Fotballferdighet

I boka Ferdighetsutvikling i fotball – handlingsvalg og handling, er fotballferdighet definert
som følger: ”Fotballferdighet er hensiktsmessige handlingsvalg og handlinger for å skape og
utnytte spillsituasjoner til fordel for eget lag” (Bergo, Johansen, Larsen, Morisbak, 2002).
Dette betyr at fotballferdigheten dekker alle de valg man gjør på banen, og den inneholder alle
de ulike handlingene man utfører. Den sier også at dette skal være hensiktsmessig, og til
fordel for eget lag. Man kan for eksempel være en god pasningsspiller individuelt sett, og
f.eks være svært stabil på innsidepasninger med begge bein, men om man til stadighet
benytter den feil i forhold til lagets retningslinjer, og for eksempel alltid spiller i støtte der
hvor laget dit ønsker at man skal gå fremover, så bryter man med prinsippene for god
fotballferdighet.
I boka God fotballferdighet fra Morisbak, Dreier og Skarsfjord (1986), så ses
fotballferdigheten utifra en helhet mellom taktikk og teknikk. De refererer til taktikk som
spillerens handlingsvalg det spilleren velger å gjøre i situasjonen, mens teknikk knyttes til
selve handlingen og beskriver måten spilleren løser en bestemt oppgave på. I følge denne
tankegangen har man en handlingsrekke hvor man; Oppfatter, vurderer og bestemmer seg, før
man utfører handlingen. Dette vises det også til i Bergo, Johansen, Larsen og Morisbaks bok.
(2002).

2.1.1 De fire ferdighetsdimensjoner
Som man kan lese over handler ikke bare god fotballferdighet om hvilke individuelle
forutsetninger man rår over. Kompleksiteten i spillsituasjonene gjør at det kan være fornuftig
å bryte ned fotballferdigheten til fire dimensjoner. En individuell dimensjon, en relasjonell
dimensjon, en strukturell dimensjon, og til slutt kampdimensjonen. (Bergo, Johansen, Larsen,
Morisbak, 2002). Alle disse er uløselig bundet sammen og gjensidig avhengig av hverandre
(Ronglan og Larsen, 2003). En spiller med god fotballferdighet må beherske alle de ulike
sidene eller dimensjonene ved spillet, og det er mange eksempler på spillere med for
eksempel gode tekniske ferdigheter som aldri utvikles til gode fotballspillere fordi de ikke har
evnen til å bruke ferdighetene sine i en relasjonell og strukturell sammenheng og/eller fordi de
ikke mestrer de utfordringene møtet med motstanderen og dens motspill gir deg.

9

Ulike dimensjoner ved fotballferdighet og sammenhengen mellom faktorer som påvirker spillerens fotballferdighet. (Bergo, Johansen,
Larsen, Morisbak, 2002, s.33)

2.1.2 Sammenhengen mellom fotballferdighet og fotballspillets egenart
I boka til Bergo, Johansen, Larsen og Morisbak presenteres også en modell som i større grad
setter ferdighetsbegrepet inn i kontekst for å forklare hele fotballspillet. Ferdigheten i spillet
deles opp i tre områder; Omgivelser, Oppgave og Individ. I denne studien skal vi i hovedsak
snakke om Individet, men for å forstå individet, så er det viktig å vite at individet alltid må
handle utifra en helhetlig tanke knyttet til laget og spillet.
Det er også sånn at ett lag kan ha spillere med ulike ferdigheter som kan utfylle hverandre. Og
det kan være viktig i et lag å ha slike komplementære ferdigheter, siden alle spillere ikke har
de samme fysiologiske, psykologiske og sosiale ressursene, og derfor heller ikke kan besitte
ett komplett sett av fotballferdigheter. (Bergo, et. al. 2002., Ronglan og Larsen, 2003). På
denne måten kan også oppgavene innad i laget være knyttet opp mot ulike roller, slik at
rollene sammen kan utnytte sine ressurser og ferdigheter, og til sammen danne grunnlag for at
lagets oppgaver løses på en hensiktsmessig måte.

10

Sammenhengen mellom fotballferdighet og fotballspillets egenart. (Bergo, et al. 2002).

Denne oppgaven handler i stor grad om utvikling av fotballferdighet, og utvikling av individet
i spillet. Det blir lett slik at om man snakker om individets ferdighet, så snakker man
utelukkende om den individuelle dimensjonen. Om man med denne forståelsen skal kunne
sette ned krav til individet blir de ferdighetene som vektlegges for endimensjonale. Ett
eksempel på dette kan være spissrollen og dens krav til avslutningsferdigheter. I ett
endimensjonalt syn, kan dette øves ved å gå ut på feltet å øve på skuddteknikk fra ulike
vinkler og posisjoner.
Om man legger hele ferdighetsbegrepet til grunn ser man at god avslutningsferdighet for en
spiss også krever noe mer. Jeg har derfor valgt å se individets krav til ferdighet som en evne
til å løse en gitt spillsituasjon til fordel for eget lag.
En spillsituasjon omfatter en spillsekvens som kan betraktes som en enhet ut fra vår forståelse
av spillet, og som i hvert enkelt tilfelle kan avgrenses ut fra funksjonelle hensyn. (Bergo,
Johansen, Larsen og Morisbak, 2002, s.51).
På denne måten kan man ved eksempelet for spissen over se på hans ferdighet i for eksempel
Innleggssituasjoner. Da gir det seg selv at han for å inneha god fotballferdighet også må ha ett
forhold til motstanderen i situasjonen, at han må forholde seg til lagets kollektive
11

retningslinjer, og ikke bevege seg ut på kant dersom laget ønsker han i slottet, og at han må ha
en god relasjon til kantspilleren som skal slå innlegget i forhold til hvor og når innlegget slås.
Dette krever innsamling av en stor mengde informasjon for å løse situasjonen man er inne i.
Dette har igjen satt oss på sporet av at mye av denne informasjonen er nødt til å hentes inn på
forhånd (Jordet, Læring av perseptuell ekspertise, 2003). En modell for situasjonsløsning
inndelt i tre faser har derfor blitt utviklet i miljøet rundt Norges Toppidrettsgymnas i Bærum.
Denne modellen viser til en forarbeidsfase som inkluderer innhenting av en rekke informasjon
og å anskaffe seg den rette utgangsposisjonen for å best mulig kunne mestre den situasjonen
som er i ferd med å oppstå. Fase 2 er en slags mellomfase som prøver å fange en del av den
kvaliteten som gjør deg i stand til å vinne situasjonen i møte med motstanderen, mens Fase 3
omhandler selve effektueringen av den handlingen situasjonen krever.

Trefase-modell for situasjonsløsning eksemplifisert ved scoringssekvensen (Olafsen, 2012)

På samme måte kan man også tenke i andre deler og situasjoner i spillet. Hvem har for
eksempel ikke øvd 1.forsvarerferdighet med en sideback, og kun jobbet individuelt i en boks
og hvordan 1.forsvareren sidestiller, leder, takler osv. Med en situasjonstekning rundt
1.forsvarerrollen og 1v1 ferdigheten, så vil ett sentralt element være hvordan backen
posisjonerer seg i forkant. Kanskje han unngår hele situasjonen, eller ligger klar til å bryte
foran i det pasningen går.
En ferdighet i fotball kan ved bruk av denne modelleringen inneholde flere elementer fra en
spillers tekniske repertoar, eller flere ulike elementer av spillerens fysiske, og andre ressurser.
For spissen i eksempelet over, må han for eksempel kunne være både rask nok til å komme
først på ballen, sterk nok til å vinne duellen, og kanskje han må ha både ett godt medtak og ett
godt skudd for å score dersom innlegget tilsier det. Dette viser mitt syn på ferdighet og dens
nære tilknytting til den situasjonen ferdigheten er ment å løse.

12

2.2

Scoringer i fotball

En av de kanskje vanligste studiene gjort i fotball er ulike studier på hvordan mål scores og
ulike effektivitetsparametere basert på det. Dette er jo i og for seg helt naturlig, i og med at
det å score mål er selve grunntanken i spillets ide. Derfor er slike studier er gjort av trenere i
store deler av fotballhistorien, både for å studere egne lag, motstandere og for å se på
fotballspillet som i en større kontekst. Antageligvis er det også trenere på dette kurset som nå
leverer inn oppgaver på dette temaet, og sånn sett kan man jo si at denne teoridelen allerede er
utgått på dato før den er levert inn. Det er selvfølgelig ikke slik at spillet er i full forandring
hele tiden, men det kan være fornuftig å ha i bakhodet at scoringssyntaksen nok vil utvikle seg
også fremover. Like fullt er det en vis mann som en gang sa at dersom man ønsker å vite noe
om fremtiden, så bør man se på fortiden, og hvordan denne har utviklet seg.
Den første virkelige store studien av scoringer i fotball kom fra Charles Reep og stammer fra
1950- og 60 tallet. Reep studerte alle scoringer gjort i engelsk fotball i mellom 1953 og 1967,
og mente gjennom dette å kunne bevise hvilke pasningssyntakser som var mest effektive for å
score mål i fotball. (Reep & Benjamin, Journal of the Royal Statistical Society, 1968). Dette
arbeidet har senere inspirert en rekke trenere, deriblant Egil Olsen, og kan sies å være
grunnleggende for mye av den teoretiske forståelsen vi har for spillet her i landet. Dette vises
der i blant gjennom Olsen, Semb og Larsens bok Effektiv fotball (1994), hvor mange av de
samme metodiske tankene er lagt til grunn for hvordan scoringssyntaksen er analysert.
Av nyere arbeider gjort her i landet står Toppfotballsenterets analyser av VM sluttspillet i
2010, og hele gruppe-, og sluttspillet i Champions League 2011, som de største arbeidene på
generelle trekk ved scoring. Her vises det blant annet til at trenden internasjonalt er at det
scores oftere etter lengre angrep enn tidligere, og dermed noe sjeldnere etter dødball og
kontringer. Det vises også til at det er færre angrep enn tidligere, at de varer lengre, men at
tempoet er høyere i spillet, og at de angrepene som fører til scoring også inneholder flere
pasningstrekk enn tidligere (Teigen, et.al, Verdens beste spill, 2011).

Utdrag fra TFS analyse av VM 2010, CL 2011 og Norges herrelandslag i 2010/11.

Videre viser de til at dette henger sammen med bedre balanseforhold i lagene som
konkurrerer på høyeste nivå internasjonalt, og ett mer seriøst forhold til dødballsituasjoner fra
13

alle lag, både offensivt og defensivt. Dette gjøres av alle lagene, men det mener også å kunne
bevise at den store forskjellen på de beste og nest beste ikke ligger i forsvarsspillet, men i
angrepsspillet. Ved å vise til sammenhenger mellom gjennombruddshissighet og ballbesittelse
viser ser man at ingen av de to alene gir noen forskjell ift hvem lag som vinner oftest, men at
forskjellen ligger i antall gjennombrudd som er utført. Man må altså søke gjennombrudd ofte,
men samtidig å være gode på å velge ut hvilke gjennombrudd man går for. Man kan dermed
anta at de beste lagene evner å bryte ned motstanderens balanseforhold bedre enn de andre
lagene i turneringene de har analysert. (Teigen, et.al, Verdens beste spill, 2011). De er dermed
avhengige av å inneha ett raffinert utviklet ferdighetsrepertoar, med stort krav til forståelse for
spill/motspills-dimensjonen, for å møte de stadig vanskeligere romforholdene som møter dem
i dagens spill.
Ett annet perspektiv på hvordan scoringen i fotball kommer, er å se hvor den kommer fra,
hvem som scorer den og mer nyanserte bilder omkring dette. Figuren under viser alle
scoringer gjort i Premier League fra sesongene 2007-12, og hvor de kommer fra i banen. Som
vi er det en kraftig konsentrering i området midt i sekstenmeteren. Dette danner utgangspunkt
i benevnelsen «slottet», som sier noe om hvilket område det scores mest fra i fotball. Området
dekker hele 5-meteren, og området innenfor en tenkt linje fra hjørnet på 5-meteren til hjørnet
av 16 meteren. Faktisk scores så mye som 77 % av alle mål i fotball herfra.

Studie av hvor målene i premier league kommer fra i banelegemet for sesongene 2007-2012.

Toppfotballsenteret har også gått nærmere inn på å sett hvilke roller som står for de flest
scoringer i dagens toppfotball. Som vi ser av modellen på neste side er det spissen, og da den
fremste og midterste av spissene dersom man spiller med 2 eller flere, som scorer flest mål.
Denne rollen alene står for nesten halvparten av alle scoringer i internasjonal toppfotball i
dag, og dette setter jo dermed også ett stort krav til rollespesifik ferdighetstrening.

14

Alle scoringer fra VM 2010, CL 2011 og 12, EM 2012 og PL 2012.

2.3

Taktikk- og rolleutvikling i fotball i ett historisk perspektiv

Spillets taktiske utvikling og hvordan lags strategi forandres er en naturlig og kontinuerlig
pendel som går i fotballspillet. Når nye gode angrepsstrategier blir rådende kreves det nye
grep i forsvarsspillet og vice versa. Den som kanskje er aller mest kjent for å studere dette er
journalisten Jonathan Wilson, som har utgitt en rekke bøker og artikler om taktikktrender og
utvikling. Dette arbeidet er langt fra vitenskapelig rettet og baserer seg mye på
gjenfortellinger av gamle aviser, bøker og andre artikler om spillet fra tiden før tv-bildene
kom. Det snakkes ofte om formasjoner som utgangspunkt for ett lags strategi i disse
arbeidene, og det kan være en stor feilkilde i at datidens mediers oppfattelse av spillet blir
gjeldende for å beskrive ett lags taktikk. Ett eksempel som kan beskrive dette er om man ser
på omtalen av 4-4-2 formasjonen og den mer moderne 4-2-3-1 formasjonen. Om man leser
artikler fra perioden før 2005, så ble de fleste lag omtalt som 4-4-2 dersom de hadde en såkalt
mellomromsspiss i tillegg til en spiller helt på topp. Mange av disse lagene har man i ettertid
sett at spilte ganske likt det man i dag kaller 4-2-3-1. Arsenal sitt «uovervinnelige» lag fra
2003-04 sesongen er ett eksempel på dette. De benyttet gjerne Henry helt på topp, og
Bergkamp i rommet bak, med Pires og Ljungberg på hver sin kant, og to dypere sentrale
midtbanespillere i Vieira og Silva. Ett lag som i dag hadde hatt ett slikt uttrykk ville kanskje
bli satt opp i 4-2-3-1 av mediene. Uten å studere lagene nøye og ha klare defineringer for hva
man legger som utgangspunkt for en formasjon er det vanskelig å sette nøyaktige beskrivelser
av dette. Det er også ulike definisjoner på dette både med ett defensivt og ett offensivt
utgangspunkt, og i moderne tid med utgangspunkt i spillernes posisjonering i banen gjennom
15

kampen. Wilson er dog klar over dette, og gir heller aldri inntrykk av noe annet, og det er
fortsatt nyttig å kunne bruke de kildene man har for å se spillets utvikling i en tidsperiode
hvor video og andre kilder ikke er tilgjengelig. Dette arbeidet er like fullt langt ifra fullendt,
og det kommer stadig nye artikler hvor han både går grundigere til verks og lengre tilbake i
tid.
Han (Wilson) viser gjennom sin bok Inverting the pyramid (2009) til de ulike populistiske
trendene innenfor taktikk, og til hvilke taktikker som opp igjennom årene har hatt mest
suksess i form av å vinne store titler og trofeer. En gjennomgående trend fra dette er at det
stadig flyttes spillere bakover i leddene, og man har gjennom 1900-tallet gått fra å stille opp
laget med 5 og 6 mann i fremste ledd, til i dag og oftest spille med 1. Om man ser nærmere på
de faktiske oppgavene til spillerne så er jeg dog usikker på om f.eks Barcelonas sidebacker i
4-6-0 er mer defensive enn de opprinnelig var i den rådende 2-3-5 fra perioden før 1925, men
det er nok mer en måte å beskrive spillernes oppgaver utifra datidens forståelse av spillet. En
annen viktig faktor for hvorfor taktikker forandrer seg er regelendringer i spillet.
Offsideregelen har f.eks radikalt forandret seg siden spillet, slik vi kjenner det i dag, startet på
midten av 1800-tallet. I starten var det ikke lov til å spille ballen fremover, og behovet for
flere ledd var ikke tilstede i like stor grad. Dette ser man jo fortsatt i dag i f.eks rugby, som
fotballens regelverk har sitt utspring fra. Etter hvert ble det lov å spille pasninger fremover,
men det var offside på tilnærmet samme måte som i dag, med unntak av at 3 spillere
(2+keeper) hos det forsvarende lag kunne ligge innenfor uten å oppheve offsiden. Senere ble
dette forandret til 2 spillere, før det ble som i dag, hvor bare en forsvarsspiller kan ligge
innenfor (Wilson, Inverting the pyramid, 2008). Dette har selvfølgelig hatt store konsekvenser
for valg av taktikk og strategi. Tidligere kunne man altså sette en høy offsidelinje, men
samtidig ha 2 sweepere som sikret deg dersom offsidelinjen ikke fungerte.
På samme måte som lagets formasjon har forandret seg har det også vært tatt i bruk ulike
rollebeskrivelser opp igjennom årene. Det interessante her er at mange av de rollene vi i dag
ser på som moderne nyskapninger ofte har vært benyttet langt tilbake i historien. Kanskje ikke
på nøyaktig samme måte, men hvor grunnideen omkring rollen er den samme. Ett eksempel
på dette er rollen som i dag ofte blir kalt falsk 9’er, og som mange forbinder med Fransesco
Totti i Roma, eller Lionel Messi og Cesc Fabregas i Barcelona. Faktum er at den samme
typen rolle, hvor man benytter er spiller i en klassisk toppspiss-posisjon som faller ned og
skaper overtall i midtbaneleddet, har vært brukt mange ganger opp igjennom historien. Mest
kjent er kanskje Mathias Sindelaar fra Østerrikes gode lag på midten av 1930-tallet, men mye
kan tyde på at rollen også er tatt i bruk allerede på 1890-tallet, og kanskje tidligere også
(Wilson, 2009).
I dagens fotball er det ett generelt ønske om å kontrollere og dominere rom sentralt i banen,
og mange lag overbefolker spesielt sentral midtbane (Lilleshall 2009). Lagene på toppnivå
spiller gjerne svært dynamiske formasjoner hvor spillerne ofte bytter posisjoner, eller i det
minste drar seg ut sine opprinnelige posisjoner i laget. Jonathan Wilson gir i slutten av hvert
år ut en artikkel for å peke på de taktiske trendene som har vært mest rådene i året som har
gått. Han peker på at kantspillere som går innover i banen, og falske 9’ere fortsatt er blant de
16

klareste trendene, men nevner også at det å spille med kun 3 spillere i bakre ledd er på vei
tilbake i fotballen med full kraft. Kanskje dette er en av mottrekkene mot de andre trendene
han nevner? Om lag spiller med falske 9’ere og kanter som vandrer innover i banen, så er det
kanskje ikke ett like stort behov for å ha 4 mann i det bakre leddet, og lag ofrer det for å
kunne ha en ekstra sentral midtbanespiller for eksempel.

2.4

Utvikling av ekspertise i fotball

Det er gjort en rekke studier på ekspertiseutvikling i ballsport og fotball spesielt. Mange av
studiene som er gjort i ballsport er blitt utført i laberatorium hvor video brukes som et av
hovedverktøyene. Med ett økologisk syn på fotballspillet, kreves det likevel at å se spillerne i
deres naturlige omgivelser for å fullt ut fange den kvaliteten som ligger i aktiviteten
(Bekkelund & Holme, 2009). Jeg ønsker her å presentere de studiene som gir ett best mulig
bilde på hva som er gjort innenfor fotball, og hva som er mest relevant for denne oppgaven.

2.4.1 Prestasjon og Læring
Prestasjon er ganske enkelt observert atferd. Det vi si, det er den atferden vist av en spiller
gjennom en trening eller en kamp (Stratton, Reilly, Williams and Richardson, 2004). Læring
kan defineres som «En relativt varig endring (eller potensiell endring) i atferd som følge av
erfaring» (Svartdal & Flaten, 1998). Læring resulterer derfor i en permanent endring i atferd
og en økt evne til gode prestasjoner. Mange teorier har vært foreslått gjennom årene for å
forklare hvordan spillerne lærer bevegelsesferdigheter. Den mest vanlige teoretiske
tilnærmingen oppstod fra kognitiv psykologi. Antagelsen er at gjennom øvelse utvikler eleven
et generelt motorisk program eller skjema for hver ferdighet (Schmidt and Lee, 199; Schmidt
and Wrisberg, 2000). Treneren spiller en fundamental rolle i å hjelpe spilleren tilegne seg
fotballferdigheter, da han sørger først for at spilleren får informasjon om de ferdighetene som
skal presteres (normalt ved hjelp av visuelle demonstrasjoner og/eller verbale forklaringer),
spilleren får så en mulighet til å lære ferdigheten gjennom organiserte treninger, dette følges
så opp av tilbakemeldinger om hvordan prestasjonene kan forbedres i neste treningsøkt.
Ronglan (2008) kommenterer at implisitt læring skjer når barn / unge spiller ball på løkka,
hvor de ikke er primært opptatt av å lære, men å leke og ha det gøy. Læring skjer gjennom
bevegelseserfaringene leken gir dem. Ved å prøve og feile, observere hverandre, prøve på nytt
og nytt, kan spesifikke situasjoner gradvis mestres. Forskning viser at bevegelser som er lært
implisitt kan være mer stabile, særlig når man skal prestere under press. Williams (1998) sier
at trenere bør sikre at de varierer øvelsene ved å manipulere faktorer som avstand, hurtighet,
retning og at treningsøkten reflekterer de variasjonene som finner sted i en kamp. Med andre
ord, øve til kamp hver eneste gang. På samme måte viser Bunker and Thorpe (1982) gjennom
sin modell “teaching games for understanding” at treneren bør sørge for en alternativ
17

tilnærming til tradisjonell kampinnlæring, og viser til at fotball deler de vanlige
karakteristikkene med andre såkalte «invasion-games». Mesteparten av treningen brukes her
til kamplignende situasjoner og mindre tid til tradisjonell, spesifikk ferdighetstrening lavt på
funksjonalitetsskalaen. Ronglan (2008) påpeker at spesifisitetsprinsippet viser at du blir god
til det du øver mye på. Skal du utvikle din evne til å løse spillsituasjoner kan det derfor være
fornuftig å trene mye som mulig så likt som mulig de spillsituasjonene som skal løses.

2.4.2 10 000 timer med Kvalitet
Ericsson, Krampe og Tesch-Rømer (1993) har utviklet en modell som forklarer utvikling av
ekspertise. Her menes det at det kreves minimum 10 år eller 10 000 timer med trening for å
oppnå ekspertise. Disse studiene er gjort innenfor flere felt, blant annet på leger,
idrettsutøvere og musikere. Helsen, Starkes og Hodges (1998) kommer frem til mye av det
samme i sin studie av is hockey og fotball, der det var en sammenheng mellom hvor mange
timer spillerne hadde lagt ned, og hvilket nivå de spilte på. Ericsson, et.al, viser også til at det
ikke bare handler om antall treningstimer, men at det må være såkalt deliberat practice. Med
dette menes at treningen må være effektiv og at den må være spesifikt rettet mot de
ferdighetene man ønsker å oppnå med treningen.
Geir Jordet ved Norges Idrettshøgskole er en av de som har studert dette grundigst i Norge,
blant annet med en doktorgrad på utviklingen av perseptuell ekspertise, og i senere tid som
leder for en rekke studier knyttet mot treningshistorikken hos de spillerne som i dag er
elitespillere i Norge (Jordet, 14-21 prosjektet, 2012). De peker på at norske spillere
antageligvis har opparbeidet seg en høyere treningsmengde enn spillere i tilsvarende studier
fra land som Tyskland, Frankrike og England. Dette underbygger Ericsson, et.al, sin påstand
om at det ikke bare handler om treningsmengde, men at det må være trening tilpasset den
aktiviteten som skal læres.
Selv om trening alene ikke nødvendigvis garanterer suksess, finnes det ikke noe alternativ til
dette. Noen spillere har en fordel i å være bedre genetisk predisponert, men ingen spillere har
oppnådd et elitenivå uten en unik treningsmengde. Ward og kolleger (2004) viste at de som
ble rekruttert av Akademiene til engelske Premier League klubber som 16 åringer startet å
spille fotball da de var 6 år og i løpet av de neste 10 årene trente de fotballrelaterte aktiviteter i
gjennomsnitt 15 timer i uka, 700 timer i året, og over 7000 timer totalt. Det er sannsynlig at
disse dermed kom opp i de angitte 10000 timer trening før de var klare for sin a-lags debut.
Det er ikke bare viktig for dyktige spillere å trene, det er minst like viktig å gjøre de riktige
øvelsene og få de riktige instruksene underveis. Øvelse alene er altså ikke nok, man må trene
effektivt og tilpasset den aktiviteten som skal læres, og Ericsson (1993) påpeker også at slik
trening ikke nødvendigvis alltid er gøy.

18

2.4.3 Selvregulering av læring
I forlengelse av arbeidet knyttet til effektiv læring og «deliberate practice», så har det kommet
frem modeller for hvordan slik type læring kan skje på en effektiv måte. Toering (2011)
presenterer i sin doktoravhandling en modell for selvreguleringsprosessen, og hvilke
elementer den består av. Som vi ser av modellen under er selvregulerende læring en
kontinuerlig prosess mellom Planlegging, Trening med maksimal innsats, Monitorering
underveis, Evaluering i etterkant, og så ny planlegging og trening osv. Underveis gjennom
hele prosessen foregår det en kontinuerlig refleksjonsprosess for å vurdere prestasjon,
ferdigheter og hvordan effektiviteten som spiller kan økes.

Tynke Toerings modell for Selvregulerende læring i fotball.

Toering (2011) viste at det var forskjeller mellom elite-spillere og ikke-elite spillere når det
kom til de ulike ferdighetene tilknyttet selvregulerende læring. Refleksjonskraft og innsats var
de variablene som viste størst forskjell og best sammenheng med hvem som var blitt spillere
på øverste nivå. Denne modellen har vært med å danne utgangspunktet for et måleinstrument
for måling av selvregulerende læring, presentert av Ripegutu i sin masteroppgave ved Norges
idrettshøgskole (2011). Han uttaler at trenere bør vurdere pedagogiske metodiske grep som
gjør at spillere utvikler bedre ferdigheter i selvregulering. Det å jobbe med å få spillere til å
planlegge, evaluere og reflektere i forkant, under og etter trening kan medføre at spillere lærer
mer effektivt og øker dermed mulighet til å bli virkelig gode fotballspillere (Ripegutu, 2011).

19

2.4.4 Spesifisitet og funksjonalitet
Spesifisitet er et grunnleggende prinsipp for trening og læring, og går i hovedsak ut på at de
krav som spillerne stilles ovenfor på trening bør ligge tett opp mot de utfordringer som de
møter i kamp. Det er hensiktsmessig å velge aktiviteter som i størst mulig grad gjenskaper
situasjoner og omgivelser som spillerne møter i kamp, og treneren bør derfor streve etter å
skape mest mulig reelle situasjoner, der alle mulige varianter av impulser og signaler fra ball,
samt med- og motspiller inngår. Hovedaktiviteten med hensyn på ferdighetsutvikling bør
derfor være forskjellige varianter av kamplike øvelser. (Lexerød, 2010). Prinsippet om
spesifisitet i treningen utelukker imidlertid ikke trening av tekniske detaljer i mer isolerte
aktiviteter, men understreker betydningen av at detaljene sees og øves i en sammenheng, og i
vekselvirkning med mer kamplike aktiviteter (Bergo et al. 2002). Det er derfor viktig å variere
aktivitetene slik at spillerne lærer å ta hensyn til, og beherske de inntrykk og signaler som er
knyttet til ulike kampsituasjoner, og som påvirker både handlingsvalg og handling. Dette
bringer oss over i prinsippet om funksjonalitet i treningen.
Siden både praktisk erfaring, treningslære og læringsteori tilsier at læring stimuleres best
gjennom flere former for påvirkning, vil de færrest tilrå å spille kamp hele tiden (Rongland
2008). En veksling mellom ulike grader av funksjonalitet er derfor viktig med hensyn på å
automatisere tekniske detaljer, og for å få dem til å fungere i kamplike situasjoner. Morisbak
(1990) viser at vi kan skille mellom fire funksjonalitetskategorier:
1. Aktiviteter med hovedvekt på individuell ballbehandling
2. Aktiviteter med hovedvekt på ”å spille sammen med”
3. Aktiviteter med hovedvekt på ”å spille mot”
4. Blandingskategori med diverse spill og lekformer
Funksjonalitetskategoriene beskriver blant annet hvor godt samsvar det er mellom aktiviteten
på trening og i kampen. Høy grad av funksjonalitet betyr at de fleste forhold som spilleren
opplever i kamp er til stede i treningsaktiviteten. Det kan være hensiktsmessig å bruke relativt
mye tid på lav funksjonalitet dersom teknikken er dårlig, eller man ønsker å automatisere eller
perfeksjonere spesielle detaljer. Utover dette prioriteres trening på høyere funksjonalitet
(Lexerød, 2010). Som vi ser er det viktig å variere mellom aktiviteter med
forskjellig funksjonalitet for å oppnå en helhetlig påvirkning av fotballferdigheten, og et
viktig prinsipp for god ferdighetsutvikling er derfor at man stadig beveger seg opp og ned på
funksjonalitetsskalaen, og ikke betrakter den som en progresjonsskala der man starter i den
nedre enden og bygger seg sakte med sikkert oppover (Lexerød, 2010).

20

2.5

Tidligere studier på rollekrav i fotball

De fleste studier innenfor rollekrav og kompetansekrav i sentrale spillsituasjoner i fotball
omhandler spisser og deres ferdigheter knyttet til å score mål, eller til keeperrollen. En rekke
arbeider er gjort for å dekke dette feltet, og masteroppgaver som (Holmedal, 2008, Grøttland,
2008), Trenerlisens oppgaver som (Rushfeldt, 2011) og TFS sin presentasjon fra La Manga
seminaret 2013 er eksempler på dette. Mange klubber har i tillegg utarbeidet egne vurderinger
av hvilke ferdigheter de ønsker å se etter når de scouter spillere i ulike posisjoner. Disse kan
virke noe endimensjonale, og om vi ønsker å se nærmere på flerdimensjonale
rollebeskrivelser er feltet noe mangelfullt dekket her i landet. Spesielt når det kommer til
midtbanespillere og ulike rollebeskrivelser her.
Ett eksempel på en slik fremstilling er hentet fra Hareide (2004):
Sidebackenes rolle
TAKTISKE/TEKNISKE FERDIGHETER
- ballsikker, god til medtak
- god pasningsspiller: velge riktig løsning og ha et bredt repertoar; korte lange fremspill,
innlegg, crossballer, chip, pasning med utsiden og vristspark.
- Hurtig og sikker ballføring
- Pasningsteknikk med begge ben
- Gode dribleegenskaper
- Godt hodespill: vinne dueller, rydde unna, klareringer
DEFENSIVE FERDIGHETER
- plasseringssikker, forholde seg riktig til linjen, se farer tidlig, våken
- dyktig 1.Forsvarer; presse lede, oppholde, takle og bryte foran
- aggressiv og sterk i duellspill langs bakken og i lufta
FYSISKE FERDIGHETER
- hurtighet: korte og lange løp
- stor løpskapasitet og løpsvilje
- styrke :duelkraft
MENTALE FERDIGHETER
- mot: våge å utfordre 1 mot 1 i angrepssone
- konsentrasjon: initaiativ, gjøre seg tidlig spillbar, skape overtall på kanten, 2:1

Ronglan og Larsen (2003) skriver at tradisjonelle arbeidskravsanalyser ikke strekker til i en
analyse av ballspill, dette på grunn av at den har kun et individuelt perspektiv, den søker å
bestemme entydig og felles krav, den tar utgangspunkt i lukkede idretter og den overser
motstanden og spillsituasjonens dialektikk. Det er likevel gjort flere forsøk på slike
arbeidskravsanalyser i fotball, blant annet av Olafsen, et.al (2003).
Øyvind Eide leverte i 2007 en masteroppgave ved Norges idrettshøgskole hvor han tar for seg
trenermetodikk og optimal utvikling av ferdighet i fotball. Denne er videreført i hans
treneroppgave fra 2010, hvor han går i dybden på indreløperrollen i 4-3-3. Denne bygger
blant annet på G. Dahls hovedfagsoppgave fra 2002 om Rolleferdigheter. Denne oppgaven tar
spesifikt for seg sideback og indreløperrollen i angrep. Teigens hovedfagsoppgave fra 2005
tar også for seg noe knyttet til rolleferdighet, men ikke i tilstrekkelig grad for det omfanget vi
ønsker. Trond Fredriksen (2011) skrev sin A-lisensoppgave om Michael Barrantes rolle i
Aalesund, som vel er det nærmeste man kommer den rollen jeg ønsker å se nærmere på i
denne studien. Denne tar for seg hans rolle i laget på flere måter enn bare det spill
kontekstuelle, og kan være ett fint supplement til min oppgave om man ønsker en bredere
forståelse for rollen.

21

3.0

Problemstilling

Formålet med denne studien er først og fremst å gå i detalj på en enkelt spillsituasjon, og
bruke den som eksempel på en analytisk tilnærming til metodikk og fremgangsmåte ift andre
lignende spillsituasjoner. Jeg ønsket å se hva som kjennetegner de beste spillerne i verden, og
jeg ønsket å grave så dypt som mulig for å finne frem til den kvaliteten som ligger i
situasjonen. Dette har vært gjort tidligere ved andre spillsituasjoner for andre roller i laget, og
jeg ønsket at denne studien skulle være med å komplimentere andre lignende studier ift å
belyse kvaliteten ved de mest sentrale og avgjørende situasjonene i spillet vårt. Dette er igjen
tenkt skal kunne være ett verktøy til bruk i utviklingen av neste generasjons fotballspillere,
slik at resultatene i studien bør kunne formes til pedagogiske læringspunkter for hva som er
hensiktsmessig i en slik type situasjon. Mine problemstillinger lyder dermed som følger:

1. Hva kjennetegner de beste høye playmakerne i verden og deres evne
til å forløse spillet?

2. Hvordan kan denne kvaliteten omdannes til læringspunkter brukt i
spillerutvikling?
Utifra disse problemstillingene melder det seg også en del andre underliggende spørsmål som
jeg ønsker å svare på. Dette gjelder først og fremst disse:
-

Hvem er de beste spillerne i verden i rollen «Høy Playmaker»
Hva kjennetegner denne rollen og hva gjør den annerledes enn andre
midtbanespillere?
Er det hensiktsmessig å dele inn spillernes ferdighet i en spillsituasjon i ulike
faser?
Hva ligger eventuelt innenfor vær enkelt fase?

22

4.0

Metode

Den metodiske tilnærmingen i denne oppgaven er laget i samarbeid med Norsk
Toppfotballsenter, og tilpasset deres krav, slik at den passer sammen med andre lignende
prosjekter som er gjort innenfor samme fagfelt på andre roller i laget. Formålet med studien
har vært å se hva som kjennetegner de beste spillerne i verden i sentrale og avgjørende
spillsituasjoner for sin rolle i laget. Studien bygger derfor på både kvantitative og kvalitative
metoder, hvorav de kvantitative metodene benyttes for å vise hvilke spillere som er med i
utvalget, hvilke situasjoner som er valgt ut, og det er i tillegg gjort ett større analysearbeid
med ett rikt variabelsett i hver enkelt situasjon som er analysert. I tillegg har det vært
nødvendig å benytte seg av mer kvalitativ metodikk for å vise frem den detaljrikdommen som
ligger innenfor det området jeg ønsker å belyse, og som ses på som avgjørende for å få frem
den kvaliteten som ligger der. En mer nøyaktig beskrivelse av metodikken og hvilke
potensielle problemer denne har ført med seg vil bli beskrevet nærmere i dette kapitelet.

4.1

Valg av metode, strategi og tilnærming

Som nevnt i innledningen har mitt ønske vært å studere de beste spillerne i verden, hvordan de
løser sin rolle i laget, og hva som er den virkelige kvaliteten i de mest sentrale
spillsituasjonene for nettopp den rollen de spiller. Denne oppgaven omhandler først og fremst
en rolle, «Den høye playmakeren», men oppgaven inngår samtidig i ett større arbeid utført av
Norsk Toppfotballsenter (heretter kalt TFS), som omhandler alle rollene i laget. Oppgavens
metodiske oppbygning vil derfor samsvare med metoden som er brukt i TFS sine andre
prosjekter av samme format. Dette omhandler ett grundig kartleggingsarbeid for å identifisere
de beste spillerne i verden, kvantitative og kvalitative analyser for å kunne si noe om hvilke
ferdigheter og spillsituasjoner som fremstår som sentrale i ulike roller, og til slutt en grundig
kvantitativ og kvalitativ analyse av de utvalgte spillerne i de aktuelle spillsituasjonene.
Det er samtidig viktig å merke seg at studien er gjort på ett lite knippe spillere, og at dette
ikke er en studie som prøver å finne resultater som representerer fotball som helhet, a’la
studiene til Charles Reep på scoringer i fotball. Dette er først og fremst ment som en kvalitativ
studie hvor man kan gå veldig detaljert til verks på noen utvalgte av de aller beste spillerne.
Resultatene her må således også tolkes i forhold til den konteksten de kommer fra. Disse
spillerne spiller i noen av verdens beste lag, de har fantastiske medspillere rundt seg, og de er
overlegne sine motstandere i nesten alle kampene de spiller. Resultatene indikerer således
bare hvordan de aller beste spillerne agerer i slike situasjoner, og bør brukes som
inspirasjonskilde til refleksjon rundt egen praksis, mer enn en fasit for hvordan dette skal se ut
i din egen kontekst.

23

4.2

Utvalg og gruppestørrelse

Når man ønsker å se på de beste spillerne i verden, så er det normalt sett vanskelig å komme
tett nok innpå spillerne. Intervjuer og andre mer dyptgående metoder innenfor fagfelt som
psykologi osv, er vanskelige å gjennomføre i stor skala. Når det gjelder deres kvaliteter som
fotballspillere er det derimot mye enklere. Moderne teknologi gjør de fleste kamper på
profesjonelt nivå tilgjengelige, og med de analyseverktøyene og statistikkprogrammene man
har i dag er det enkelt å studere de beste spillernes ferdigheter på banen.
Spillerne i mitt utvalg er plukket ut fra TFS sine utvalgte 137 spillere (Vedlegg), som er en
liste over de antatt beste spillerne i verden i hver enkelt posisjon. Disse 137 spillerne er valgt
på bakgrunn av følgende kriterier. Spillerne må spille på øverste eller nest øverste liganivå i
Europa (TFS, Sportslig målverktøy), eller tilsvarende på andre kontinenter. De må være
nominert til FIFA’s kåring av årets lag i verden i løpet av de siste tre årene. Her nomineres ett
antall spillere i hver enkelt posisjon hvert år, og over tre år kommer man opp i mellom 10-20
spillere i hver posisjon. Man kan i utgangspunktet anta at dette er de beste spillerne, men
enkelte kan ha blitt forbigått, så man har valgt å legge på ett par filtre til. Bl.a. har man
benyttet de norske landslagstrenerne på herresiden for å gjøre en kvalitativ vurdering av de
beste spillerne i hver enkelt av spillertroppene i forrige fotball-VM. Og man har brukt
kåringer av de beste unge spillerne for å supplere med spillere som kanskje står for vel så godt
spill, men som kanskje ikke enda er anerkjent i like stor grad.
De spillerne jeg var på jakt etter skulle altså utføre rollen «Høy Playmaker». Denne
stereotypien kan være vanskelig å fange inn, og kan stamme fra ulike posisjoner i laget. Etter
diskusjon med og innblikk i TFS arbeid med rollestereotypier, kom det frem at denne typen
spiller kan opptre som en klassisk mellomromsspiller (Nr.10/Trequartista/m.fl.), men den kan
også komme vandrende fra kantposisjon, drivende fremover fra sentral midtbane, eller han
kan droppe ned fra en spissposisjon som det man populært kaller en «falsk 9’er». Felles for
dem alle er at de oppsøker og befinner seg i stor grad mellom motstandernes ledd, er sentralt i
banen, og at de spiller en viktig rolle i de senere fasene av lagets mål og sjanseskaping.
For å finne mitt utvalg måtte jeg derfor finne hvilke av de 137 spillerne som faktisk opptrådde
i disse rommene. Alle sentrale midtbanespillere, offensive midtbanespillere, kantspillere og
spisser ble derfor sjekket av i Amisco-Prozone sin enorme database for statistisk analyse av
individuelle handlinger i fotball. Dermed har vi kommet frem til hvilke spillere som har vært
involvert i ett lags scoringer og sjanser, ikke bare gjennom mål og assist, men hele veien i
pasningsrekka. Mine spillere skulle skille seg ut både gjennom å være sentrale
pasningsspillere, med ett høyt antall pasninger (Playmakere), antall assister, men også ved å
være 3, 4, og 5. sist ved scoringene. I så måte kan man si at de er sentrale i forløsningen av
spillet. Amisco-Prozone benytter også ulike trackingsystemer, som gjør det mulig å finne hvor
spillerne faktisk befinner seg på banen i løpet av en kamp. Slik kan man skille de «høye
playmakerne» fra playmakerne som ligger lavere i banen og dikterer angrepsoppbygningen,
men også fra kantspillere og andre som naturlig er involvert sent i scoringssyntaksen.

24

Utifra denne kvantitative analysen kom jeg frem til følgende 8 spillere, som jeg ønsket å
studere nærmere: Mesut Øzil – Real Madrid, Juan Mata – Chelsea, Andres Iniesta –
Barcelona, Xavi Hernandez – Barcelona, David Silva – Manchester City, Francesc Fabregas –
Barcelona, Marek Hamsik – Napoli, Lionel Messi – Barcelona.

4.3

Oppgavedesign

4.3.1 Statistisk analyse
Som beskrevet over foregikk første del av studien som en statistisk og analyse av allerede
fremlagte data fra bl.a. Amisco-Prozone og TFS for å finne frem til utvalget av spillere og til
de situasjonene som skulle analyseres. Designet kan legges under kategorien lengdesnitts
undersøkelse, hvor en gruppe undersøkes på flere tidspunkt for å kartlegge endring (NIH,
metodeforelesning VMS200, 2004). Det er også brukt visse kvalitative filtre for å
kvalitetssikre at de kvantitative funnene samstemmer med den mer allmenne oppfatning.
4.3.2 Kvantitativ observasjon (indirekte observasjon)
Andre del av studien, som omhandler selve analysearbeidet av de sentrale spillsituasjonene i
rollen, har foregått ved at jeg har sett på video av spillerne i alle de scoringssituasjonene de
har vært involvert i gjennom hele sesongen 2012/2013. Dette gjelder både serie, cup og
europacupkamper. Det er brukt 52 grunnvariabler, som igjen kan krysskobles til over 100
variabler som er notert og sjekket av i ett registreringsskjema (vedlegg) utviklet i samarbeid
med Rolf Teigen, Kenneth Wilsgård, Espen Andersen og Aksel Bergo i TFS.
4.3.3 Kvalitativ observasjon
I tillegg til de tallfestede målbare dataene jeg har kunnet skaffe gjennom analysen fremgår det
som nødvendig å i tillegg legge til en kvalitativ vurdering av de ferdighetene man kan se i
situasjonene. Dette fordi ferdighetsrepertoarene man finner i slike situasjoner er såpass
raffinerte og detaljrike at de ikke lar seg innkapsle godt nok gjennom tall. (Repstad, 1993)

4.4

Situasjonsavgrensning

Den høye playmakeren ses som sentral i de senere fasene av angrepet. Den har fått sin
rolletittel fordi den ligger høyt i banen, og skal være delaktig i selve forløsningen av spillet,
og da gjerne gjennom gjennombruddspasninger eller avdriblinger forbi siste ledd i
motstanderlaget. Jeg har derfor valgt å se spesielt på disse spillernes assister, da disse er de
mest elementære og avgjørende spillsituasjonene disse spillerne er involvert i, kanskje bortsett
fra de gangene de selv scorer selvfølgelig.
Årsaken til at jeg kun har valgt å se på assistene, og ikke tatt med 3.assister, 4.assister, osv,
skyldes rett og slett omfanget av situasjoner som skulle analyseres. Disse spillerne er
involvert i såpass mange scoringssekvenser gjennom sesongen, at ett økt antall situasjoner
ville begrenset muligheten til å gå like dypt og detaljert til verks på vær enkelt situasjon. På
samme måte kunne jeg også tatt med alle såkalte «key-passes», som er assister på sjanser som
ikke ble scoring. Disse er jo for den høye playmakerens del i stor grad like situasjoner, men er

25

eliminert bort også for å kvalitetssjekke at det ikke var pasningen i seg selv som førte til den
misbrukte sjansen.
Assisten som spillsituasjon har jeg igjen delt inn i tre faser.
Fase 1: Tilgang på ball – Kan beskrives gjennom de bevegelser og den posisjonering som gir
gir deg muligheten til å få ball i ønsket posisjon. Ofte omtalt som utgangsposisjonering.
Fase 2: Fra mulighet til realitet – De handlingsvalg og handlinger som åpner mulighet til å slå
den avgjørende pasningen. Når du først er i posisjon og du mottar ball så er det fortsatt en del
detaljer som skiller slik at dette kan bli en avgjørende pasning.
Fase 3: Siste pasningen – Handling og handlingsvalg for siste berøring ved den avgjørende
pasningen før scoring. Kvalitet i utførelse er alltid sentralt i en avgjørende situasjon.
Denne tredelingen er nøye diskutert med fagfolk fra TFS, NFF og klubben min Tromsø IL, og
viser seg å stå seg godt både her og for å forklare andre lignende spillsituasjoner. Modellen er
hentet fra ett tidligere arbeid av Espen Olafsen for å lage ett pedagogisk verktøy til bruk på
Norges Toppidrettsgymnas (NTG). Selv om modellen står seg godt, så er det viktig å merke
seg at slike modeller aldri fullstendig klarer å forenkle og forklare den kompleksiteten den i
utgangspunktet er satt til uten at den tar bort noe av kompleksiteten (Morin, On Complexity,
2008). Med det menes her at man lett mister noe av essensen i den kompleksiteten om man
forsøker å forenkle den ved en modell. Dette må alltid kalkuleres med når man bruker slike
eller andre modeller for å forenkle ett bilde.

4.5

Analyseprosessen

Analysen ble utført gjennom videomateriale hentet fra det nettbaserte programmet Wyscout.
Dette er en database designet for scouting av profesjonelle fotballspillere over hele verden, og
gav meg enkel tilgang til alle scoringssituasjonene til de lagene og spillerne jeg ønsket å
analysere nærmere. Jeg så på alle scoringssituasjoner spillerne var involvert i på klubbnivå, da
de ofte opererer i andre roller, stiler og systemer for sine landslag. Kampene jeg benyttet
inkluderte nasjonal serie og cup, samt Champions League kamper fra hele sesongen
2012/2013. Alle spillerne var involvert i gruppespillet i Champions League dette året.
Hver scoringssekvens ble grundig analysert gjennom ett variabelsett utarbeidet i samarbeid
med TFS, og notert ned i excel (Vedlegg), før det ble utarbeidet en Pivot-tabell slik at jeg
kunne krysskoble variabler og dermed øke variabelomfanget kraftig, samt effektiviteten i
arbeidet. De fleste av variablene er designet for å kvantitativt kunne telle hvor mange ganger
fenomenet inntreffer, mens andre er laget for å mer kvalitativt kunne vurdere ferdigheten og
kvaliteten i utførelsen.

4.5.1 Variabelsett med operasjonalisering
Situasjonsbeskrivende variabler:
- Spiller – Navn på spiller som blir analysert
- Kamp – Fra hvilken kamp er spillsituasjonen hentet.
- Resultat – Hva ble resultatet i kampen.
- Situasjon – Hva slags type situasjon er det snakk om. Med underkategorier for hvor i
pasningsrekka spilleren er involvert.

26

-

-

Type angrep – Hva slags type angrep er det snakk om. Med underkategoriene Etablert
angrep, Overgang offensivt, Gjenvinning, og dødballene Corner, Frispark skudd,
Frispark innlegg, Innkast, Straffe og Andrebølge innlegg. Denne siste er kanskje ikke
operasjonalisert inn under dødballangrep av andre, men jeg kategoriserte det som en
forlengelse av en dødballsituasjon så lenge dødballsstrukturen til motstanderlaget
fortsatt var rådende. Ift å skille mellom overganger og lengre angrep, så jeg på
motstanderens balanseforhold, og eget lags evne til å opprettholde fremdriften som
følge av ubalansen skapt ved bruddet.
Tidspunkt – Spilleminutt i kampen.
Stilling – Hvilket lag ledet når situasjonen inntraff.

Eget lags struktur:
- Eget lags formasjon – Formasjoner i angrep kan være litt problematisk å kategorisere,
da disse er flytende i møte med motstanderen. Jeg har derfor sett delvis på hvordan
laget opptrer i forsvar, samt at formasjonen nærmest må ses som en beskrivelse av de
ulike rollenes funksjon i laget, mer enn en nøyaktig posisjonsbeskrivelse i
banelegemet. F.eks vil en 4-2-3-1 kunne tyde på at kantspillerne er mer dynamiske i
bevegelsesmønstret sitt, enn den lignende 4-2-1-3 som har tydelige høye
bakromssøkende kantspillere i angrep, selv om lagene i praksis opptrer relativt likt i
mange situasjoner i forsvar. På samme måte vil en formasjon oppført med en bakre
firer kunne ha offensive sidebacker, men skiller ikke på om det i hovedsak er 1 eller
begge som går. En bakre 3’er kjennetegnes som ett lag med 3 utpregede midtstoppere,
og er ikke ett lag som går med en sideback og står igjen med 2 stoppere og en back.
- Struktur sentral midtbane – Hvordan er laget strukturert opp sentralt på midtbanen.
Skiller mellom lag som spiller med såkalt «A», med to dype og en offensiv, og såkalt
«V» med en dyp og to mer dynamiske, samt lag som spiller med bare to sentrale og
lag som spiller med 4 sentrale i en diamantformasjon.
- Rolle – Hvilken av de fire mellomromsrollene spiller den aktuelle spilleren. Skiller
mellom klassisk nr.10, Fra kant, Drivende bakfra, og Falsk 9’er.
- Antall mellomromspunkter – Hvor mange spillere har laget i mellomrom når
situasjonen inntreffer. Inkluderer også de spillerne som er på vei mot bakrom, men
ikke de som allerede er i offsideposisjon når pasningen til vår man slås.
Posisjon for mottak:
- Rom i lengderetningen – i hvilket rom starter involveringen. Skiller mellom Bakrom,
Mellomrom og Fremrom, samt Rom i bakre ledd, midtre ledd og Fremre ledd hos
motstanderen. Fremrom er kun kategorisert som en variabel, uavhengig av om det
skjer i fremrom 1 eller 2.
- Rom i bredderetningen – Fortsatt rom basert på motstanderens posisjon. Nå
kategorisert som Rom 1, 2 og 3.
- Posisjon i banen – Hvor i banelegemet mottok han ballen. Banen er delt inn i sonene
1-24, og starter på sone 1 nede i venstre hjørne og avsluttes på sone 24 oppe i høyre
hjørne.
- Etasje – Banens geografi delt horisontalt inn i 4 soner. 1.etasje nærmest eget mål, 2.
etasje fra midt på egen halvdel og opp til midten, 3. etasje fra midten til midt på
motstanderens halvdel, og 4. etasje derfra og frem til motstanderens mål. Ved å dele
opp banen på flere måter kan man i ettertid krysskoble disse variablene og få ett enda
mer raffinert bilde av hvor i banen handlingen skjedde.

27

Motspillet:
- Motstanders formasjon – Grunnstruktur i forsvarsspillet hos motstanderlaget i
spillsituasjonen. Ved uklar struktur benyttet jeg dominerende struktur fra resten av
kampen.
- Struktur Sentral midtbane – Hvordan er laget strukturert opp sentralt på midtbanen.
Skiller mellom lag som spiller med såkalt «A», med to dype og en offensiv, og såkalt
«V» med en dyp og to mer dynamiske, samt lag som spiller med bare to sentrale og
lag som spiller med 4 sentrale i en diamantformasjon.
- Grad av konsentrering – Hvor tett står motstanderen i forhold til banens bredderetning.
Baserer seg på en normal konsentreringsgrad på 39m bredde i laget og 21m lengde fra
bakerste til fremste forsvarsspiller. Denne vil selvfølgelig minske jo nærmere målet
man kommer, da det er normalt og konsentrere tettere jo farligere situasjonene
oppstår. Utifra dette har jeg gjort en vurdering på om laget har liten eller stor grad av
konsentrering, og om denne evt er gradvis økende gjennom situasjonen.
- Bakre ledds posisjonering – Hvordan oppfører bakre ledd seg og hvordan påvirker
dette rommene i banen. Står bakre leddet høyt, faller det av, pusher det ut eller står det
lavt i hele situasjonen.
- Størrelse mellomrom – Hvor mange meter er størrelsen på mellomrommet i det
situasjonen oppstår. Siden mellomrommet vil ha ulik størrelse utifra hvor i rommet du
står, har jeg valgt å måle dette ved nærmeste midtbanespiller fra «min spiller» til
nærmeste spiller i bakre ledd.
- Størrelse bakrom – Hvor mange meter er bakrommet. Samme metode. Den spilleren
som er nærmest min spiller blir benyttet til å måle avstanden til dødlinjen.
- Numerisk balanse – Antall spillere på rett side av ballen når «min spiller» mottar ball.
Den posisjonelle balansen er vanskeligere å kategorisere gjennom en enkeltstående
variabel. De foregående motspills variablene vil derfor samlet kunne si noe om den
posisjonelle balansen.
Tilgang på ball:
- Fra hvilken spiller –Hvem får han ballen av
- Fra hvilken rolle i laget – Fra hvilken rolle får han ballen. Underkategorier: Kee, HB,
HVB, VB, VVB, HMB(Høyre midtback), SMB, VMB, DSM, SM(Sentral midtbane),
SOM, HK, VK, SP
- Fra hvilken posisjon i banen – Posisjon i banen – Fra hvor i banelegemet slåes
pasningen. Banen er delt inn i sonene 1-24, og starter på sone 1 nede i venstre hjørne
og avsluttes på sone 24 oppe i høyre hjørne.
- Bevegelse i forkant – Hvilken type bevegelse gjør han i forkant av ballmottaket for å
gjøre seg tilgjengelig. Undervariabler: Trekker bredt, Fra-imot/imot-fra, Dropper dypt
i banen, Justerer seg midt i rommet, bevegelse fremover.
- Kroppstilling ved mottak – Rettvendt, sidevendt eller feilvendt
- Søk før ballmottak – Hvor mange ganger ser han seg om de siste 5 sekundene før
ballmottak. Denne kategorien lot seg ikke telle skikkelig, pga videobildene. Jeg
diskuterte dette en del med prosjektleder i TFS, og valgte etter dette å utelukke denne
og de andre orienteringsvariablene som en kvantitativ variabel, men benyttet den mer
som en kvalitativ kilde, for å lete etter gode referansebilder på orientering.
Begrunnelsen for dette valget skyldes at dette er en godt dokumentert kilde til kvalitet
også i denne rollen, vist gjennom andre studier (Jordet, 2004), men ses samtidig som
såpass relevant at den vil være gunstig å studere nærmere de bildene som tydelig viser
denne delen av ferdigheten.

28

-

-

Type søk – Også kun benyttet for innhenting av referansebilder. Viser til en inndeling
gjennom korte søk, sekvensielle søk, og lange søk (Jordet, 2003).
Hva ser han etter – Er det spesielle spillere eller elementer i spillet som man kan anta
at spilleren bestemt ser etter. Kvalitativ vurdering også her. Vist gjennom
referansebilder.
Søk ball på vei – Søker han spesifikt mens ballen er på vei. Referansebilder.
Søk etter ballmottak – Hvor mye og hvordan søkes det etter ballen er mottat.
Referansebilder.
Koordinative bilder – Er det spesielle koordinative elementer i bevegelser og
ballbehandling som er sentrale? Kvalitativ vurdering gjennom videobilder.
Annet – Er det andre ting jeg føler jeg må notere ned som ikke naturlig faller inn under
de andre kategoriene.

Vinne forløsningsøyeblikk:
- Tid med ball – Hvor mange sekunder har spilleren ballen. Undervariabler: 0-1sek, 12sek. 2-3sek, osv.
- Antall touch – Hvor mange berøringer benyttes.
- Type aksjon – Dette gir antall touch enn mer teknisk kvalitativ beskrivelse.
Underkategorier: ett touch, Medtak-pasning, Vending-pasning, medtak-touch-pasning,
vending-touch-pasning, Føring-pasning, Drible. Alle situasjoner på mer enn 3 touch
ble lagt under føring eller dribling. En dribling er da igjen de situasjonene hvor man
passerer en motstander ved beviste handlinger med ball og kropp(Altså ikke de hvor
man bare fører ballen forbi).
- Kombinasjonsspill – Situasjoner hvor det er flere spillere involvert i hurtig ett touch
spill, som i seg selv er den forløsende faktoren, eller gir tilgang til den forløsende
pasningsmuligheten. Målt gjennom antall spillere involvert.
- Handlingskamuflasje – Kvalitativ variabel. Hva gjør spilleren for å skjule intensjon og
handling for motstanderen.
- Handlingsfleksibilitet – Kvalitativ variabel. Skal vise rikdommen i de ulike
løsningsvariantene som situasjonene krever i forhold til teknisk utførelse. En
innsidepasning kan for eksempel tilpasses og justeres til å bli hundrevis av ulike
teknikkløsninger i møte med motstanderen.
- Annet – Andre ting jeg føler jeg må notere ned som ikke naturlig faller inn under de
andre kategoriene.
Selve forløsningen:
- Type pasning – Hva slags type handling er assisten. Innlegg, Bakromspasning,
Pasning til rom i B4, Støttepasning, Pasning inn i mellomrom, Corner, Frispark, eller
Annet.
- Type touch – Valg av teknikk. Innside bakken, Innside i lufta, Halvtliggende vrist,
Flytpasning, osv. 13 ulike teknikkvariabler til sammen. Utover dette benyttes det
kvalitative øyet til å se rikdommen i hver enkelt teknikk.
- Kroppsdel – Hvilken kroppsdel brukes til pasningen. Venstre fot, høyre fot, hodet,
Annet. Man kan selvfølgelig dele kroppen opp i flere deler enn dette, men da det var
ytterst få tilfeller hvor andre deler som f.eks lår ble benyttet, så samlet jeg disse i en
annet kategori.
- Press-avstand – Antall meter til nærmeste motstander. Undervariabler: 0-1m, 1-2m,
osv.

29

-

-

-

Fra hvilken posisjon i banen – Fra hvor i banelegemet slåes assisten. Banen er delt inn
i sonene 1-24, og starter på sone 1 nede i venstre hjørne og avsluttes på sone 24 oppe i
høyre hjørne.
Fra hvilket rom i banen – Her har jeg kombinert rom i banens lengderetning(bakrom,
mellomrom, osv), med mer posisjonelle størrelser for bredderetningen. Dvs at jeg har
delt den i en sentral sone (5meteren i bredde), en midtre korridor fra 5m til 16m i
bredde) og en sidekorridor (utenfor 16m i bredde). Jeg benyttet både dette og klassisk
rominndeling (Rom 1, 2 og 3) til å begynne med, men det ga her klart mer gevisnt å
snakke om faktisk posisjon i banen enn om antallet forsvarspillere på utsiden.
Til hvilken spiller – Hvem mottar pasningen og scorer målet.
Til hvilken rolle – Hvilken rolle spiller målscoreren i.
Til hvilken posisjon i banen - Hvor i banelegemet mottar målscoreren ballen. Banen er
delt inn i sonene 1-24, og starter på sone 1 nede i venstre hjørne og avsluttes på sone
24 oppe i høyre hjørne.

Arbeidet med analysen har i all hovedsak godt veldig bra, noe som i stor grad skyldes ett
grundig arbeid i forkant med analyseskjemaet. Om jeg skal være kritisk til noe i utførelsen av
analyseprosessen, så må det være at jeg ikke i tilstrekkelig grad fikk sett på spillernes evne til
å orientere seg i omgivelsene. Samtidig som man gjerne skulle gått grundigere inn i
orienteringslandskapet, så er dette ett felt som de senere årene er vel dokumentert gjennom
andre studier både her til lands og internasjonalt (Jordet, 2004). Noen av disse studiene blir
presentert i teorikapittelet i denne oppgaven, og ved å se nærmere på dem finner man også
referanser der som gjør det mulig å sette seg grundig inn i denne delen av ferdigheten om
ønskelig. For å gå grundigere inn på spillernes orienteringsevne, så er man avhengig av ett
videomateriale som følger hver enkelt spiller tett gjennom hele kampen, eller i hvert fall en
lengre periode. Dette er vanskelig å få til pga TV-rettigheter osv, og det lot seg ikke gjøre
innenfor rammene til dette prosjektet. Hvordan dette påvirker resultatene, og forståelsen av
spillernes ferdigheter i situasjonen, kommer jeg tilbake til i diskusjonskapitellet senere.

4.6

Utstyr

Gjennom denne studien har jeg benyttet en rekke utstyr og programvare til analyse og
innhenting av data.
Til analyse av spillsituasjonene har jeg benyttet følgende utstyr:
- Bærbar PC – HP ProBook 6460b
-

Ekstern Harddisk til lagring av datamateriale: Western Digital WD2500

-

Wyscout – Nettbasert videodatabase hvor alle videofilene ble hentet fra og brukt som
avspiller i analysearbeidet

-

Microsoft Excel – Programvare for føring av statistikk – Brukt til analyseskjema og til
utarbeidelse av Pivot-tabell i etterkant av analysejobben.
Windows Movie-Maker – Redigeringsprogram for video brukt til finstillelse av de
videokildene jeg har benyttet i arbeidet og presentasjonen.

-

30

-

Microsoft Powerpoint og Word – Benyttet til fremvisning både i form av oppgave og
presentasjonsform av oppgaven.

4.7

Evaluering av metoden

4.7.1 Validitet
En god måling er presis, pålitelig, objektiv, sensitiv og valid. Begrepet validitet knyttes til
begrepene gyldighet og relevans. Selve utfordringen blir å samle inn data som er relevant for
den problemstillingen vi har utarbeidet, men også at du måler det du ønsker å måle (Sisjord &
Tomten, 2004). Validitet kan bare vurderes subjektivt nettopp fordi det ikke finnes noen mål
på innholdsvaliditet (Bjørnerud, 2007).
I løpet av analysearbeidet møtte jeg på lite uforutsette problemer, noe som tyder på relativt
god planlegging erfaring, og samarbeid med folk som hadde kunnskap om denne typen
studier. Jeg mistet litt dybde ift orienteringsvariablene, da jeg ikke kunne måle disse
kvantitativt, men jeg har nok situasjoner som viser denne delen av ferdighetsbildet, og kan
således bekrefte gjennom en mer subjektiv vurdering av de gitte situasjonene at de stemmer i
hop med den forskning som tidligere er gjort på feltet (Jordet, 2004).
Jeg har diskutert med fagfolk innenfor statistikk og analyse som har kvalitetssikret metoden
min, slik at feilkildene skal være minimale. Det vil alltid kunne være feilkilder når man sitter
og observerer og teller utifra hva man ser på en video, men så lenge man både dobbelt og
trippelsjekker dataene man får inn ville likevel denne feilkilden være marginal og ikke noen
trussel for validiteten til resultatene man får inn.
Det vil også være en trussel for validiteten når utvalget er plukket fra en veldig liten del av en
større populasjon, men her er det viktig å presisere at de funnene jeg har gjort representerer
kun de spillerne som har deltatt i undersøkelsen. Det er ikke nødvendigvis representativt for
alle fotballspillere. Andre dimensjoner som for eksempel eget lags styrke kontra de lagene de
møter vil jo være med å gi ett litt skjevt bilde av fotballspillet, og er derfor med å underbygge
det faktum at disse dataene representerer kun de beste. Så må man selv som leser av oppgaven
vurdere hvordan dette bildet ville se ut i egen kontekst.

4.7.2 Reliabilitet
Sentrale begreper som er knyttet til reliabilitet er nøyaktighet og reproduserbarhet. Høy
reliabilitet betyr at uavhengige målinger skal gi nærmest identiske resultater, det vil si at
målene har små målefeil (Bjørnerud, 2007: s.36).
Ved at reliabiliteten er høy er det med på å sikre at dataene er pålitelige, og gjør dem egnet til
å belyse en vitenskapelig problemstilling (Bjørnerud, 2007). For å unngå feil i analysen har
jeg derfor benyttet meg av en kollega i Tromsø IL, som har gått inn å analysert enkelte av de
samme situasjonene som jeg har gjort. Ved å sammenligne registreringene vi har gjort kunne
jeg se at vi hadde kommet til de samme resultatene.

31

5.0

Resultat

Min studie baserer seg på et analysearbeid gjort utifra 3 ulike nivåer. Først en utvelgelse av
hvem som er identifisert som de beste spillerne i verden og en kategorisering innenfor hvilken
rollestereotypi de tilhører. Så en utvelgelse av hva som er de mest sentrale spillsituasjonene i
hver enkelt rolle. Før den siste og mest omfattende delen, som er analysen av en utvalgt
spillsituasjon i den rollen jeg har valgt. Jeg vil i det neste kapitelet presentere de viktigste
resultatene fra hvordan man kom frem til hva en høy playmaker er. Resultatene som
omhandler spillerutvalg er allerede beskrevet i Metode-kapitelet.

5.1

Hvem er den høye playmakeren?

5.1.1 Pasningsdata
For å skille ut de høye playmakerne fra de andre midtbanespillerne benyttet jeg tre ulike
målinger. Den første viser de mest generelle pasningsdataene summert opp for de spillerne
som ble kategorisert under Høy Playmaker, sett opp i mot andre spillere kategorisert som
playmakere, og ett gj.snitt av midtbanespillere. Som man ser av figuren så har alle
playmakerne flere pasninger og et høyere antall involveringer enn de andre midtbanespillerne.
Sånn sett kan man anta at de styrer mye av spilloppbygningen til sine lag, og er dermed
såkalte playmakere. Videre ser man at de høye playmakerne oftere er involvert i å sette opp
scoringer gjennom assister og de er mer involvert rundt sjanseskapingen til laget. Man kan
dermed anta at de er playmakere høyere posisjonert i banen, og dermed såkalte høye
playmakere.
Type handling
Pasninger
Pasninger suksess i %
Pasninger mot siste 1/3
Pasninger på 1.Touch
Individual Possession
Possession (min)
Berøring pr involvering
Tid pr involvering (min)
Assist
Chances

Høy
Playmaker
70,8
85,65
9,56
29,06
84,35
1,90
3,01
0,03
0,35
0,45

Lav
Midtbane Gj.
Playmaker
79,24
48,41
74,85
80,96
12,16
7,20
33,06
25,03
89,40
1,88
2,55
2,55
0,02
0,02
0,19
0,12
0,13
0,12

Figur 1: Viser ulike pasningsdata for spillerne kategorisert som høye playmakere, lave playmakere
og ett gj.snitt for alle midtbanespillere.

32

5.1.2 Hvor i pasningsrekka er den høye playmakeren representert
Pasningssyntaksen før scoring er ett godt mål for å se hvorvidt en spiller er med på å forløse
spillet i de siste og avgjørende fasene, eller om han er mer sentral i en tidligere fase av
angrepsoppbygningen. Som vi ser av figuren nedenfor er de spillerne jeg har valgt ut tydelig
oftere representert jo nærmere scoringen man kommer, og da spesielt i siste pasningen før
scoring. Kategorien andre midtbanespillere viser til de resterende midtbanespillerne som har
vært nominert til årets lag i verden, og som ofte blir kategorisert som playmakere. Disse igjen
har høye pasningstall både ift antall og treffprosent per kamp, men viser seg å ligge litt dypere
i banen og deltar altså tidligere i angrepsoppbygningen.
0,40
0,35
0,30
0,25
0,20
0,15
0,10
0,05
0,00

Høy playmaker
Andre
midtbanespillere

Figur 2: Viser pasningssyntaksen før scoring, og forskjellene mellom hvor i pasningsrekka de høye
playmakerne er, og hvor i rekka de andre midtbanespillerne er

5.1.3 Hvor i banen er de høye playmakerne involvert?
Ett siste mål for å vise stereotypien av en høy playmaker, blir vist gjennom å se på hvor i
banen spillerne er oftest involvert. Som man kan se av figurene nedenfor skiller den høye
playmakeren seg fra den lave playmakeren ved at han oftest er involvert høyere i banen. Ett
viktig moment i oppgaven er å vise at den høye playmakeren ikke nødvendigvis er satt opp
som en klassisk mellomromsspiller (nr.10), i laguttaket, men kan komme fra flere andre
innganger. Om man sammenligner hvor i banen David Silva er involvert, med hvor Jesus
Navas (som spiller på samme lag) er involvert, ser vi at Man City benytter to ulike typer
kantspillere. Selv om David Silva opptrer som kantspiller i lagets formasjon, vandrer han hele
tiden inn i banen og spiller i realiteten i samme rolle offensivt som en sentral høy playmaker.
På samme måte kan vi se at Spissen Lionel Messi har ett betydelig forskjellig mønster fra
eksempelet vist av Alvaro Negredo. Messi dropper ned i rollen som høy playmaker, og er
sånn sett masse involvert, mens Negredo fremstår som en mer klassisk toppspiss, som ikke er
like mye involvert i de samme fasene av angrepet. Det er viktig å merke seg at de eksemplene
som er vist her, også er gjort på alle de aktuelle spillerne, og for spillere i alle nærliggende

33

roller. Her i oppgaven er det bare vist noen få utvalgte eksempler, for ikke å vie unødvendig
mye plass i oppgaven til en relativt liten del av resultatene.
Eksempler på typiske lave playmakere:

Figur 3: Viser vellykkede pasninger fra en typisk kamp av Xabi Alonso og Andrea Pirlo.

Eksempler på ulike typer høye playmakere:

Figur 4: Viser vellykkede pasninger fra en typisk kamp av Mesut Özil, David Silva og Lionel Messi.

Eksempler på andre typer spillere – En klassisk Kant og en klassisk Spiss:

Figur 5: Viser vellykkede pasninger fra en typisk kamp for Jesus Navas og Alvaro Negredo.

34

5.2

Hvor kommer assistene i fotball fra?

5.2.1 Fra hvor i banen kommer det flest assist?
På figur 6 ser vi hvor i banelegemet det kommer flest assist fra. Som vi ser av figuren er det
en klar overvekt av assist fra området sentralt i banen utenfor sekstenmeteren. Ofte det
området hvor den høye playmakeren opererer.

Figur 6: Viser en prosentvis oversikt over hvor i banelegemet det kommer flest assist. Tallene er hentet fra de øverste 5
ligaene i Europa, Champions League og Euro-League.

5.2.2 Hvilke roller står for flest assist i laget?
Min påstand var at den høye playmakeren var sentral i sjanseskapingen til laget. Dette viser
også pasningsdataene i kapitel 5.1. For å tydeligere vise dette, og at den høye playmakeren
kan spille i ulike posisjoner i laget, viser jeg nå noen statistikker for hvem som har flest assist
og hvor i banen de kommer fra. Av bildet på Figur 7 ser vi at 81,6 % av assistene kommer fra
de 6 øverste spillerne i laget. Flest fra kantspillerne, nest flest fra spissene og tredje flest fra de
sentrale midtbanespillerne. Dette er tall hentet fra Amisco-Prozone sin database, og gjelder
for alle de 5 store ligaene i Europa. Det interessante her er hvis vi ser på figur 6 og 7 sammen.
Det er altså kantspillere og spisser som har flest assist, men det kommer flest fra sentral sone
utenfor sekstenmeteren.

Figur 7: Viser hvor mange assist per kamp hver rolle står for, og hvor mange prosent av alle
assistene til ett lag de ulike rollene har.

35

5.2.3 Hvilke spillere har flest assist?
Tallene over viste tydelig at assistene kom fra ulike roller i laget, men ofte fra samme posisjon
i banen. Ett siste mål for å kvalitetssikre at jeg hadde plukket ut rett spillere var å sjekke av
hvilke spillere som hadde flest assist i de største ligaene, og i hvilken rolle de spilte. Som man
ser er det en sterk overvekt av spillere under kategorien høy playmaker på listen, men de
figurerer i ulike roller i laget. Mata og Silva er eksempler på kanter som vandrer innover,
Messi, Fabregas og Totti er eksempler på falske 9’ere, Øzil og Hamsik er eksempler på
klassiske mellomromsspillere (nr.10), og Andres Iniesta er ett eksempel på den litt annerledes
rollen drivende sentral (Roaming). Det bør kanskje nevnes her at årsaken til at jeg valgte
Marek Hamsik og Xavi (24 assist i samme periode) i mitt utvalg istedenfor f.eks Francesco
Totti skyldes at mine spillere også skulle være blant de spillerne som var nominert til årets lag
i verden i minst ett av de siste tre årene (Verdens 137 beste spillere, TFS).
England
39 Juan Mata
32 David Silva
31 Robin van Persie
29 Nani
28 Wayne Rooney

Spania
47 Mesut Özil
46 Lionel Messi
34 Cesc Fàbregas
32 Cristiano Ronaldo
29 Andrés Iniesta

Italia
28 Francesco Totti
27 Marek Hamsik
26 Antonio Cassano
23 Fabrizio Miccoli
22 Andrea Pirlo

Tyskland
43 Franck Ribery
35 Thomas Muller
27 Mario Gotze
26 Marco Reus
22 Jefferson Farfan

Figur 8: Viser de spillerne med flest assist de siste 3 sesongene fordelt på
de 4 største ligaene. Høye playmakere markert med rød skrift.

36

5.3

Assistens fase 1 – Hvordan komme på ball?

Den siste, og klart største, fasen av studien min, omhandler hvordan mine utvalgte høye
playmakere løser den mest sentrale spillsituasjonen i deres spill. Som man kan lese av de
foregående kapitlene er den sentrale playmakeren oftest involvert av samtlige spillere i
trekkene før en målsjanse og en scoring. Aller klarest er dette på siste pasningen (Assisten),
og det er derfor naturlig å se nærmere på nettopp denne siste forløsende pasningen, og hva
som er kvaliteten i utførelsen av denne hos mine spillere. Jeg har derfor sett på alle deres
assist fra sesongen 2012/2013. I dette, og de neste to kapitlene, vil jeg vise de viktigste
funnene fra den studien.
Jeg har valgt å dele assisten opp i tre faser, etter modell fra TFS (Kompetansekrav i rolle,
Presentasjon TFS, La Manga 2013). Fase 1, Hvordan komme på ball, handler om hva de beste
gjør i forkant av situasjonen, som gjør de i stand til å komme i rett posisjon til rett tid. Dette
handler om bevegelser, posisjonering, kroppstilling, og orienteringsevne.
5.3.1 Bevegelse i forkant:
Av grunnleggende bevegelser i forkant av situasjonen ble det helt klart oftest benyttet en
justering av posisjonen slik at man befant seg midt i det rommet man befant seg i. Rettere sagt
er det en justering som gjør det mulig å mota ballen midt i rommet, noe jeg kommer tilbake til
i kapitel 5.3.2. Denne kategorien forekom uansett oftest mot forsvar i god balanse.
Kategorien «Beveger seg fremover» ble hyppigst brukt under overganger, eller i situasjoner
med klar ubalanse i motstanderlaget. Det var også en god del situasjoner mot god balanse, noe
som tyder på at spillerne i utvalget ikke bare holdt seg i sine prioriterte rom og områder, men
også hadde oversikt og forståelse nok til å lese av i spillet når det var hensiktsmessig å true
neste rom.
Kategorien «Dropper dypt» er ment å betegne spillere som faller ned i banen for å skaffe seg
rom og tilgang på ball. Denne kategorien var klart hyppigst brukt av de spillerne som ble
kategorisert som falske 9’ere.
«Trekker bredt» hendte oftest av de spillerne som lå naturlig inne sentralt i banen, men som
pga motstanderens romprioritering i forsvar ikke fant tilstrekkelig rom inne sentralt. Ett
eksempel på dette er Mesut Özil, som ofte drifter ut mot høyre side i banen for å finne seg den
plassen han trenger.
Verdt å merke seg er det også at doble bevegelser a’la «Fra imot» eller «Imot-fra» nesten aldri
forekom. Det er ganske vanlig å trene på slike typer bevegelser, men det viser seg i hvert fall
hos disse spillerne at det mer er snakk om å posisjonere seg midt i rommet uten forsvarerens
oppmerksomhet, enn å rykke seg fri med to motsatte bevegelser.

Bevegelse i forkant:
Justerer seg midt i rommet
Beveger seg fremover
Dropper dypt
Trekker bredt
Fra-imot/Imot-fra

35,4%
22,8%
22,8%
17,7%
1,3%

Figur 9: Viser hvilke grunnleggende bevegelser som ble gjort i forkant av
assist-situasjonene jeg har analysert.

37

5.3.2 Høyde i mellomrommet
Om man ser på hvor i rommet spilleren er plassert, får man ett mer nyansert bilde på
bevegelse i forkant også. Spillerne står oftest ganske sentralt i rommet, men også ganske ofte
lavt i rommet. Med dette mener man at man har posisjon nærmere motstanderens
midtbaneledd enn forsvarsledd. Disse to kategoriene samlet utgjør 88,3 % av situasjonene.
Dermed har man større del av rommet foran seg i banen, noe som gjør det lettere å kunne
angripe videre fremover. Man ser også at man sjeldent er posisjonert i nærheten av
motstanderens forsvarsledd, og får dermed ikke på seg oppmerksomheten herfra i like stor
grad.

50,0

60
50

38,3

40
30

11,7

20
10
0

Lavt i rommet Midt i rommet Høyt i rommet
Figur 10: Viser en prosentvis fordeling av de situasjonene hvor spilleren er i mellomrom,
og hvilken høyde i rommet han da har.

5.3.3 Kroppsvinkel
Spillerne evne til å være fremover rettet blir ytterligere forsterket av den neste kategorien som
omhandler spillernes kroppsvinkel ved ballmottak. Som man ser av figur 11, så er spillerne
allerede rettvendt, eller i det minste sidevendt, i til sammen 80,3 % av situasjonene som fører
til assist.

Kroppsvinkel
19,8%

31,3%

49,0%

Rettvendt
Sidevendt
Feilvendt

Figur 11: Viser en en prosentvis fordeling på hvilken kroppstilling spillerne hadde ved ballmottak.

38

Om man ser de to siste parameterne i forhold til hverandre finner man også at de gangene man
er feilvendt, ofte sammenfaller med de gangene man befinner seg høyt i rommet (figur 12),
altså i nærheten av motstanderens forsvarsledd. Man kan kanskje anta at dette skyldes ett
behov for å verne om ballen i slike situasjoner. Videre er det påfallende hvor dyktige spillerne
er til hele tiden å variere høyden sin ift situasjonen rundt seg og hvordan romforholdene
konstant endres.

60
Rettvendt

40

Sidevendt
20

Feilvendt

0
Lavt i
Midt i
Høyt i
rommet rommet rommet
Figur 12: Viser spillernes kroppsstilling ift hvilken høyde i rommet de hadde.

39

5.4

Assistens fase 2: Fra mulighet til realitet

Den andre fasen av assistsituasjonen kaller jeg «Fra mulighet til realitet». Den handler i stor
grad om spillernes oversikt, om å lese romforholdene, om å plukke opp signaler i spillet ift
kjente mønstre, og om spillernes evne til å kontrollere ballen under pressede tid og
romforhold. Det vil selvfølgelig være en del informasjon som allerede er hentet inn i forkant
av ballbehandlingen, og sånn sett overlappe den forrige fasen. Dette kapitelet viser de
viktigste kvantitative funnene som kun omhandler denne fasen spesifikt.

5.4.1 Tid på ball:
Som vi ser av figur 13, så har man i denne type situasjoner ikke spesielt god tid. 59,8% av
involveringene varer i fra 0-2 sekunder, noe som tyder på at mye av informasjonen som
kreves må være hentet inn allerede før involveringen starter, slik at man kan handle raskt når
man først får ballen.

Tid på ball
35,0

32,0
27,8

30,0
25,0

18,6

20,0
15,0

11,3

10,3

3-4 sek

4+ sek

10,0
5,0
0,0
0-1 sek

1-2 sek

2-3 sek

Figur 13: Viser en prosentvis oversikt over hvor mange sekunder spillerne brukte per assist-involvering

40

5.4.2 Antall touch:
Når det gjelder antall touch spillerne brukte ser vi av figur 14 at det oftest ble benyttet
1.touch, men at det generelt varierer mye. 3 touch ble ofte benyttet i situasjoner som krevde
vendinger eller at spillerne holdt igjen pasningen for å finne rett timing. 5+ touch ble ofte
brukt av spillere som utfordret og driblet, eller dro på seg press for så å spille. Iniesta og
Messi er fremtredende her.

Antall touch
27,8

30

24,7
19,6

17,6

20

10,3
10
0
1 touch 2 touch 3 touch 4 touch 5+ touch
Figur 14: Viser antallet touch spillerne i undersøkelsen hadde på ballen per involvering.

5.4.3 Type involvering:
I sammenheng med antall touch har jeg også sett på hva slags type involvering dette handler
om. Ett touch gir seg kanskje selv, og er jo den største kategorien (figur 15), men om vi ser på
de andre kategoriene, så blir bildet mer raffinert. En kategori som ikke har kommet med i
grafen er «vending-pasning». Det skyldes at det ikke skjedde overhodet, og resultatet er
dermed 0 %. Det vendes altså sjeldent opp før assistene, og de gangene det skjer er man nødt
til å bruke flere touch. Alle involveringer som hadde flere enn 3 touch ble lagt under
kategorien «føring-pasning», eller «drible-pasning» dersom den også involverte en passering
av motstander underveis.

Type involvering

13,4% 27,8%
16,5%
10,3%

16,5%

15,5%

Ett Touch
Medtakpasning
Medtak-touchpasning
Vendingtouch-pasning
Føring-pasning
Drible-pasning

Figur 15: Viser prosentvis fordeling av de ulike handlingskategoriene som forekom i forkant
av assistene.

41

5.4.4 Pressavstand
Denne variabelen handler om antall meter til nærmeste motstander ved 1. berøring. Som vi ser
av figur 16, så har man sjeldent god plass, og man må kunne mestre svært pressede rom og
tidsforhold. Kategorien 0-1 meter omhandler de situasjonene hvor presset er så tett at man har
kroppskontakt eller kan ha det om man ønsker. Dette samt de to neste kategoriene, gjør at
samlet vil 0-3 meter stå for 84,5 % av situasjonene.

4m+
7,2%
3-4m
8,2%
2-3m
24,7%
1-2m
33,0%

0-1m
26,8%
Press

Figur 17: Viser prosentvis fordeling av antall meter fra ballfører til presset ved 1.touch i situasjonen.

42

5.5

Assistens fase 3 – den avgjørende pasningen

Den siste fasen av en assistsituasjon handler selvfølgelig om selve pasningen – assisten. Hvor
slåes pasningen fra i banen? Hvor slår man ballen til? Hvordan type pasning er det snakk om.
Med hvilken teknikk, osv. Alle tallene som blir presentert her er jo kvantitative størrelser
basert på en kvalitativ observasjon, telt opp i forhold til utvalgte generaliserbare størrelser. En
av de viktigste observasjonene her handler likevel om at det er rikdommen innenfor det
generaliserbare som virkelig viser til kvaliteten. En innsidepasning kan utføres på 1000
forskjellige måter, og det er nettopp spillernes evne til å tilpasse de standardiserte teknikkene
sine til situasjonene som blir avgjørende for om de er hensiktsmessige og effektive.

5.5.1 Fra hvor i banen slås assistene i min studie
Når det kommer til hvor i banen assistene kommer fra, sammenfaller tallene fra de beste høye
playmakerne (Figur 18) godt med tallene fra det store bildet av alle assistene i fotball (figur
7). Trenden er bare enda sterkere på at de fleste assist kommer fra sentral sone rett utenfor
sekstenmeteren til motstanderen.

Figur 18: Viser prosentvis fordeling av alle assistene ift hvor i banen de kom ifra.

Om vi ser på romforholdene, og hvilke rom i motstanderlaget assisten slås fra ser dette ut som
vist på figur 19. Bakrom, mellomrom og framrom er beregnet etter klassisk norsk metodikk.
Jeg gjorde også målinger på hvilke rom i bredderetningen (Rom 1, 2 og 3), assisten kom fra,
men det ga da mer mening og snakke om konkret posisjon i banen ift bredderetningen. Jeg har
da delt banen inn slik at sentral sone viser til området på innsiden av 5 meteren i banens
bredderetning. Som vi ser her er dette det området det slås klart mest fra, og spesielt da i
mellomrom. Midtre korridor er målt fra 5 meteren til 16 meteren i bredderetningen, og
sidekorridorene på yttersiden av 16 meteren.

50,0
40,0

Sentralt

30,0

Midtre korr.

20,0

Sidekorr.

10,0
0,0
Bakrom

Mellomrom

Framrom

Figur 19: Viser oversikten over hvilke rom assistene ble slått i fra. Det er også kategorisert
utifra hvor bredt i rommet assisten ble slått ifra.

43

5.5.2 Hvor havner assisten
Dette parameteret har jeg målt på tre måter; Hvor i banen havner assisten, hvilken rolle i laget
er det som mottar assisten, og hvem spiller er det som mottar ballen.
For å ta det siste først, så sjekket jeg hvorvidt det var noen enkeltspillere som utpreget seg
med spesielt god relasjon til den høye playmakeren, i såkalte radarpar. Jeg fant ingen
signifikante funn her. Den eneste som hadde en klar overvekt mot en spiller, var Mesut Øzil,
som hadde 42,9 % av sine assist (uten dødballer) mot Cristiano Ronaldo. Litt enkel research
på Real Madrid viser dog at de fleste spillerne til Real Madrid hadde flest assist rettet mot
Ronaldo.
Når det kommer til hvor i banen assisten slåes til er det ikke overraskende at den slås oftest
inn i slottet/boksen (Figur 19). Dette sammenfaller godt med data fra hvor scoringene i fotball
kommer fra (Kompetansekrav i rolle - Spissrollen, TFS, La Manga 2013). En årsak til hvorfor
antallet er noe lavere for området «slottet», skyldes at målscoreren jo ofte kan motta ballen
utenfor slottet, altså blir den registrert utenfor, før han tar den med seg og avslutter inne i
slottet.
0%

70,4 %

0%

0%

28,6 %

0%

1,0 %
Figur 20: Prosentvis fordeling av hvor assisten havner i banen.

De samme tallene finner vi når vi ser på hvilken rolle assisten går til. Spissen scorer mest mål
i fotball, og mottar også dermed flest assist. Kantene nest flest og deretter sentral midtbane.
Vær dog klar over at dette er tall kun basert på mine utvalgte høye playmakere. Dette gjør at
tallene forandres litt fra totaltallene for all fotball. Det er f.eks vanskelig for Lionel Messi og
spille igjennom en spiss (nr.9) når han selv spiller i den rollen.

Figur 21: Viser hvilke roller i laget som mottar flest assist fra mine spillere.

44

5.5.3 Pasningstype mot rom
Det er mange ulike handlingstyper som utløser scoring. Jeg har valgt å kategorisere dem inn i
slik som fremstilt i figur 21. Som man ser av figuren er det klart flest bakromspasninger og
innlegg. Dette er jo trenden også fra andre roller, men man skulle kanskje ikke tro at den høye
playmakeren slo såpass mange innlegg. Dette tyder på at han er fleksibel ift hvilke rom han
posisjonerer seg i, og at han ikke bare opererer i sentral sone. Kategorien «Rom i bakre ledd»
står for pasninger på fot til en spiller som bevist har posisjonert seg i rommene i motstanders
bakre ledd. Herfra kan han angripe bakrommet med 1.touch, ta den med seg ut i mellomrom,
eller skyte direkte.

40
35
30
25
20
15
10
5
0

37

Pasningstype mot rom
24
14
8

10

7

Figur 22: Viser prosentvis fordeling av hvilke handlingstype assisten er ift kjente klassifiseringer av en pasning.

5.5.4 Valg av teknikk:
Den siste kategorien her går på valg av teknikk. Her har jeg kategorisert det opp på i fem
hovedgrupper, samt forsøkt å dele dette igjen opp i underkategorier, f.eks med ulike teknikker
innenfor innside, osv. Dette viste seg å være vanskelig, da variasjonsbredden innenfor hver
enkelt teknikkgruppe var for stor til at noen kvantitativ telling var hensiktsmessig. Den eneste
inndeling jeg derfor viser til er den i figur 22, også vil jeg heller forsøke å vise mangfoldet her
gjennom videobilder fra studien for de som måtte ønske det. Som man ser er det klart flest
varianter av innsidepasning, noe som tyder på at spillerne her ønsker å være svært presise og
opererer med stor grad av kontroll.

Teknikk
8,2%

6,2%

10,3%

73,2%

Innside
Utside
Vrist
Heading
Annet

Figur 23: Viser en prosentvis fordeling av hovedkategoriene innenfor teknikk.

45

6.0

Diskusjon
6.1

Hovedproblemstilling 1:

Hva kjennetegner de beste høye playmakerne i verden i deres evne til å
forløse spillet?
Etter å ha identifisert de antatt beste spillerne i verden og gjort en relativt grundig
bakgrunnsanalyse av midtbanespillerne der, har Toppfotballsenteret kommet frem til en
inndeling av spillerne i ulike rollestereotypier. Slike inndelinger kan alltids diskuteres, både i
forhold til validitet og hvor hensiktsmessig det er å generalisere og sette spillerne i bås, men
også i forhold til at man da lett kan begrense ferdighetsbegrepet ved å isolere individet fra de
andre dimensjonene av spillet. Vår hensikt med dette har vært å finne ut hvorvidt det er
ferdigheter som er mer sentrale enn andre hos de forskjellige enkeltspillerne i ett lag, og om
det eventuelt er deler av kvaliteten ved disse vi går glipp av ved å studere spillet i ett mer
helhetlig perspektiv. For å unngå at individet kun handler om den individuelle dimensjon, så
har vi derfor valgt å rette analysene mot individets rolle i en sentral spillsituasjon (TFS,
Kompetansekrav i rolle, La Manga 2013). Dermed ivaretas alle ferdighetsdimensjonene. Det
er som det fremgår av kapitel 5.1 og 5.2 gjort grundige analyser på hver enkelt rolle ift hvilke
situasjoner som fremstår som sentrale. Her har jeg bare vist til resultatene som berører denne
rollen, men det er laget tilsvarende arbeid også ift de andre rollene (TFS, Kompetansekrav i
rolle, La Manga 2013). Dette arbeidet innebærer en rekke kvalitative og kvantitative målinger
av spillet, men man kan aldri være helt sikker på om man har kommet frem til rett spillere
eller de situasjonene som er aller mest sentrale for en rolle. Dette må derimot leses som en av
flere sentrale situasjoner, også må man vurdere dette ift hvordan man selv bruker denne rollen
i sitt lag. På samme måte er vi aldri sikre på om vi har fått med alle de spillerne som er best
akkurat nå, og det vil alltid være meninger om spillere som burde vært med, men så lenge vi
har det omfanget av spillere vi har, så vil det kunne gi ett bilde på bestepraksis, og en kilde til
refleksjon.

6.1.1

Hvem er de beste spillerne i verden i rollen «Høy playmaker» og hva
kjennetegner denne rollen?
Som man ser i kapitel 5.1 så har vi kommet frem til hvem som er den høye playmakeren i
hovedsak ved hjelp av tre ulike målinger. Dvs fire. Først gjorde vi en kvalitativ vurdering av
alle midtbanespillerne ift hva de normalt ble omtalt som i media og av ulike typer eksperter.
Dermed hadde vi ett utgangspunkt å jobbe etter. Så benyttet vi pasnings og posisjonsdata til å
sjekke av hvorvidt disse antagelsene stemmer. Som vi ser av figur 5.1.1 så skiller den høye
playmakeren seg ut fra den gjennomsnittlige midtbanespilleren ved at han er mye involvert,
men noe mindre involvert enn den litt dypere playmakeren. Samtidig er han mye mer
46

involvert jo nærmere man kommer mål og sjanser. Dette blir også understreket i figur 5.1.2.
hvor vi ser at den høye playmakeren er mye involvert i forkant av scoringen. For å
understreke dette ytterligere, har vi også brukt posisjonsdata for å se på forskjeller i hvor i
banen spillerne opererer (figur 5.1.3). Dette har også vært med på å underbygge vår påstand
om at den høye playmakeren ikke bare spiller sentralt i banen, men at han kan ha innganger
fra forskjellige posisjoner i laget.
Deretter har jeg tatt de spillerne som kom ut som de høye playmakerne og sett på hvem av de
som har gjort det best de siste årene når det kommer til å forløse spillet. Her har jeg sett på det
enkleste målet å sjekke av, nemlig hvem som har flest assist. Grunnen til at jeg kun brukte
assisten, og ikke hvem som hadde flest 2. assist osv, går rett og slett på omfang av oppgaven
og tilgjengelighet på datamateriale. Vi hadde gjennom TFS tilgang på datamateriale fra
Amisco-prozone fra en sesong, men jeg ønsket å sjekke av hvem som hadde vært de beste
over flere år. Her var det vanskelig å finne data på 2. assist osv, og jeg ønsket ikke å bruke
mer tid av oppgaven på å analysere dette selv. Hensikten var tross alt å finne kvaliteten i
situasjonene jeg valgte ut, og jeg ville ikke bruke for mye tid på forarbeidet.
Jeg ønsket heller ikke for mange spillere, men heller gå grundigere inn på hver enkelt spiller,
og jeg valgte derfor etter samråd med TFS å finne frem til 8 spillere jeg skulle gå nærmere inn
på. Disse ble dermed valgt etter kriteriene flest assist siste tre år, med en hovedtyngde på siste
sesong, samt de til sammen skulle vise mangfoldet i rollen ved å være ulike spillertyper, med
ulik kulturell bakgrunn. Likevel vil sikkert noen spørre seg hvorfor halve utvalget mitt er fra
Barcelona. Det skyldes rett og slett at for å dekke de aller beste playmakerne i ulike roller, så
fant jeg det vanskelig å komme utenom Messi og Fabregas som eksempler på falsk 9’er, eller
Iniesta og Xavi som de kanskje beste drivende playmakerne i verden. Det var heller ikke
mange typer som dette i utvalget av de beste spillerne i verden, så derfor valgte jeg slik.
6.1.2

Er det hensiktsmessig å dele inn spillernes ferdighet i en spillsituasjon i
ulike faser?
Som en pedagogisk inngang til analysen av en spillsituasjon har jeg benyttet TFS sin trefasemodell for hvordan en spillsituasjon kan analyseres utifra ett individuelt perspektiv. Dette gir
en god oppbygningen av situasjonen ved at den viser til at situasjonsløsningen har ett
forarbeid og en faktisk handling, samt at den også fanger det litt spesielle som gjør at man
«vinner» situasjonen i møte med motstanderen.
Denne type fasetenkning er benyttet tidligere av Espen Olafsen m.fl. ved Norges
Toppidrettsgymnas i deres arbeid omkring scoringsferdigheten (Olafsen, 2007), og vi ønsket å
sjekke av om denne fremgangsmåten var hensiktsmessig også i andre spillsituasjoner. TFS har
nå benyttet denne metodikken ved analyser av flere ulike spillsituasjoner, og det fremstår for
oss som en svært god metodisk inngang som også kan anbefales til andre ved senere arbeider.

47

6.1.3

Hva er kvaliteten innenfor hver enkelt fase?
– Assistens Fase 1: Komme på ball
Den første fasen – Komme på ball – viser til forarbeidet spilleren gjør for å få tilgang på den
situasjonen man ønsker. Hele analyseskjemaet ligger som vedlegg, og er også nærmere
beskrevet i metodedelen, men de mest interessante funnene ligger i hva slags type bevegelser
spillerne gjør i forkant, en mer detaljert beskrivelse av hvor i rommet spillerne står og hva
slags type kroppsvinkel de har ved mottak av ballen. I tillegg har jeg gjort en større
situasjonsbeskrivelse ved å se på eget lags formasjon, struktur, og system, samt hvilket
motspill man møter i hver enkelt situasjon. Her har jeg sett på formasjon, hvilken type
midtbane man møter, hvordan er balanseforholdene numerisk og posisjonelt, hvor stort er
mellom- og bakrommet, samt hvordan romutviklingen går gjennom situasjon. Det siste er
gjort ved å måle bevegelse i motstanderens bakre ledd. De viktigste funnene på motspillet
viser at man ofte møter lag som ligger lavt og kompakt, med stor prioritering rundt å
kontrollere rom sentralt i banen. De spillerne jeg har sett på spiller jo også på noen av verdens
beste lag, og det er jo sånn sett ikke spesielt unaturlig at de møter lag som ligger litt lavere.
Samtidig viser Pål Arne Johansen, Rolf Teigen, m.fl. i sin analyse av VM 2010 at de beste
lagene i verden også forsvarer seg med en tydelig romprioritering, og et svært godt
balanseforhold. Det er altså ikke her forskjellen ligger, men det gir ett bilde på hva som møter
deg på det øverste nivået.
Når det kommer til bevegelse i forkant (figur 9), så har det vært vanskelig å definere tydelige
definerbare variabler, siden bevegelsesbildet i fotballspillet er såpass komplekst. De
kategoriseringene jeg har kommet frem til har gradvis blitt til underveis i studien, og kan
således være oppe til diskusjon. Jeg har dog ikke funnet bedre løsningsforslag til dette, og
føler heller ikke at det ga mening å dele inn dette i andre kategorier. Funnene jeg har gjort
viser at så lenge balanseforholdet i motstanderlaget er godt, så handler det oftere om å justere
sin egen posisjon slik at man står midt i rommet, med rett vinkel ift hva man ønsker videre i
spillet, enn å gjøre konkrete bevegelser som å droppe ned, gå på løp, møte opp tydelig, osv.
Vi coacher jo ofte spillerne våre på bevegelser, og da spesielt i lavfunksjonelle øvelser uten
motstand. For disse spillerne virker det derimot som evnen til å identifisere rommet og
posisjonere seg ift den romutviklingen man møter er det sentrale elementet i denne delen av
ferdigheten.
I sammenheng med dette er det også interessant å se på hvilken høyde i rommet spillerne
oppsøker oftest. I fotballspillets egenart ligger det implisitt at det er ett ønske om å spille
ballen fremover, og erobre rom nærmere og nærmere motstanderens mål. Spillerne jeg har sett
nærmere på virker å oppsøke en høyde i rommet som gir dem tilgang på mest mulig rom foran
seg i situasjonen (figur 10). Dette gir de mulighet til å avansere videre fremover og gir bedre
betingelser i forhold til å bryte igjennom neste ledd.
På samme måte har spillerne en kroppsvinkel ved mottak som gir gunstige betingelser for å
spille videre fremover. Det er en klar overvekt av situasjoner med rettvendte og eller
sidevendte spillere (figur 11), mens man nesten bare så feilvendte spillere i de situasjonene
hvor man var posisjonert høyt i rommet, dvs opp mot neste ledd i motstanderen (figur 12).
48

Alle disse trekkene tyder på at spillerne har ett bevist forhold til egen posisjonering, noe som
igjen indikerer god oversikt. At de beste spillerne har bedre oversikt og såkalte perseptuelle
ferdigheter er en kjent sak, og begynner å bli vel dokumentert. Spesielt Geir Jordet, og andre i
hans miljø ved Norges idrettshøgskole har vist til dette gjennom flere studier på ulike nivåer
(Jordet, 2004, Bryntesen, 2009, Bekkelund & Holme, 2008). Dette virker å være ett sentralt
element også hos mine spillere, og selv om jeg ikke har analysert antall søk i forkant osv, så
føler jeg de resultatene jeg fremlegger tydelig indikerer at spillerne fremviser gode visuelle
ferdigheter, god prospektiv kontroll og har god forståelse for hvordan utnytte egne ferdigheter
i forhold til den gitte situasjon de er inne i. Vi ser også en del eksempler på
mønstergjenkjennelse og andre sentrale begreper som ofte blir summert opp under
spilleforståelse eller da gjerne fotballforståelse.

6.1.4

Hva er kvaliteten innenfor hver enkelt fase?
– Assistens Fase 2: Fra mulighet til realitet
I denne fasen snakker vi om spillernes evne til å gå fra gode forberedelser til faktisk å vinne
muligheten til å slå den avgjørende pasningen. På samme måte som når spissen smetter foran
midtstopperen og vinner scoringsrommet, så er det elementer i situasjonen for den høye
playmakeren som handler om timing, det å gjøre rett handling i rett rom til rett tid, og som
kanskje er den største kvaliteten ved hele ferdigheten, og som det kan være vanskelig å få tak
på. Noen situasjonsvariabler er det hensiktsmessig å analysere, mens andre heller blir forsøkt
forklart med en subjektiv og kvalitativ årsaksforklaring. De mest interessante funnene jeg har
gjort går på hvor lang tid spillerne er på ball, hvor mange touch spillerne bruker, hva slags
type involvering det er snakk om, og hvordan presset til motstanderen er gjennom situasjonen.
Tiden på ball virker å være relativt kort. I 32 % av situasjonene bruker spillerne under 1
sekund på å gjennomføre hele situasjonen (figur 13). Om man legger på de 27,8 % som går
fra 1-2 sekunder, så ser vi at ca 60 % av situasjonene er utført på under 2 sekunder. Dette er jo
med å underbygge at mye av den kognitive prosessen må være utført allerede i forkant av
situasjonen. I tillegg setter det krav til hurtig ballbehandling, kort tid mellom 1. og 2. touch,
eller evt at situasjonen gjøres på bare ett touch. Dette er også den aller vanligste
situasjonssekvensen om man ser på touchbruk (figur 14 og 15). Det interessante her er at det
ofte brukes fler touch, og det er for eksempel nesten like mange situasjoner på 3 touch som på
1. Min oppfattelse av dette når jeg så igjennom videoen, er at dette handler mye om timing i
forhold til å kunne slippe pasningen til rett tid, og at man på grunn av de pressede rom og
tidsforholdene (figur 16) ofte var avhengig av å ha ballen tett mot foten og dermed ofte var
avhengig av ett eller to mellom-touch før de kunne slippe den endelige pasningen. Dette var
også med på å ha en maskerende effekt og gjøre det mer uforutsigbart for forsvarerne. Dette
er ett godt eksempel på at ferdigheten for ett individ er avhengig av å inneholde alle de fire
ferdighetsdimensjonene for å være dekkende. Spilleren som skal slå den avgjørende
pasningen må ha tekniske ferdigheter nok til å mestre de trange romforholdene han møter.
Samtidig som han må kunne lese de signalene som ligger i spillet og handle utifra ett
kollektivt ønske om hvorvidt man skal handle i slike situasjoner, og man må finne rett timing
49

ift den eller de medspillerne man ønsker å samhandle med, og det tidskravet som ligger i
møtet med motstanderen.

6.1.5

Hva er kvaliteten innenfor hver enkelt fase?
– Assistens Fase 3: Den avgjørende pasningen
Den avgjørende pasningen er jo det som ofte blir sett på som hele ferdigheten, og er
selvfølgelig også en viktig del av det litt større helhetsbilde som jeg forsøker å tegne opp. Her
snakker vi mer om teknikk og pasningstyper, men det handler også om fra hvor og til hvor
slås pasningen. Assistene i fotball slås oftest fra sentral sone utenfor sekstenmeteren, men
også ofte fra kant og inne i sekstenmeteren (figur 7). Dette forsterkes og tydeliggjøres også av
disse spillerne (figur 17). Jeg har da sett bort fra dødballer, og bare tatt for meg assister utført
i åpent spill. Om vi ser mer på rom enn på posisjon i banen, slik som vist i figur 18, så ser vi
at den oftest slåes fra mellomrom, og at den de gangene ble slått fra bakrom ofte ble slått fra
området mellom sekstenmeteren og femmeteren i banens bredderetning, kalt midtre korridor.
Dette er de samme funnene som ved TFSs scoringsanalyse (TFS, Spilleren i spillet, La Manga
2013), som indikerer at innlegg oftere slås fra midtre korridor enn fra sidekorridor i dagens
fotball på topp europeisk nivå. Sammenheng med denne studien er det også når det kommer
til hvor assisten slås til. Figur 20 og 21 indikerer at assisten oftest slåes inn i slottet, og at den
oftest er rettet mot spissen.
Om vi ser på handlingstypene klassifisert gjennom hva slags type pasning assisten er, så ser vi
av figur 22 at det oftest er bakromspasninger som blir brukt, fulgt av innlegg og den litt mer
nyanserte kategorien «pasning til rom i bakre ledd» Som er en slags bakromspasning, men
hvor spilleren spilles på fot i ett av rommene mellom spillerne i det bakre leddet til
motstanderen. Derfra bruker han sitt 1. touch til å ta med seg ballen inn i bakrom. Alle disse
kategoriene underbygger jo også forrige påstand.
Når vi ser på valg av teknikk er det soleklart oftest blitt brukt innsiden av foten (figur 23).
Hele 73,2 % er med innsiden, om da ser samlet på de ballene som slås i lufta og langs bakken.
Det mest interessante her er at en inndeling i pasningsteknikk nesten er uhensiktsmessig
uansett hvor detaljert man går til verks. Jeg benyttet meg av inndelingen til TFS for
tilslagsteknikk (Førsteangripers møte med ball, La Manga 2010), og så på både hvordan
ballen oppførte seg ift skru/ballbane, og på hvilken del av foten som ble brukt. Dette var dog
ikke nok til å dekke over den detaljrikdommen som lå i spillernes evne til å tilpasse
teknikkene til den eksakte situasjonen som møtte dem. Denne handlingsfleksibiliteten, samt
spillernes evne til å kamuflere handlingen sin for forsvarsspillerne samtidig som de klarte å
dele den rette informasjonen med spilleren de ønsket å nå, er nok den største delen av
ferdigheten i denne fasen. Når jeg har diskutert dette med ulike fagfolk er den kanskje beste
forklaringen jeg har notert meg at dette krever ett stort grunnleggende teknisk repertoar. Dette
må ha både bredde, stabilitet og holde ett høyt nivå. Utover dette handler det om spillernes
evne til å være kreative og tilpasse de ulike teknikkene, nesten som en jazzmusikker leker seg
med de ulike faste akkordene som danner grunnlaget for deres musikalske kreativitet. Man
50

har altså noe fast og standardisert, som danner grunnlaget for den kreativiteten og
handlingsfleksibiliteten som situasjonen krever.
På samme måte vil den relasjonelle delen av ferdighetsbildet med spillerens evne til å lese, se,
dele og skjule de signaler og den informasjon som ligger i situasjonen være vanskelig å finne
gode målinger på, men som man heller må forsøke å forklare mer kvalitativt. Det finnes noen
ting som man kan finne bevis for at er rådende i situasjonen, noe jeg har forsøkt å gjøre i
denne studien, mens spillernes evne til å lykkes i situasjonen krever prøving og feiling i ett
situasjonsbasert klima som inkluderer innslag av alle de fire ferdighetsdimensjonene gjennom
bruk av ulike deler av funksjonalitetsskalaen. Hvordan de funnene jeg her har presentert kan
gjøres om til læringspunkter til bruk i egen treningshverdag skal jeg forsøke å forklare i neste
del av oppgaven.

6.2 Hvordan kan mine funn omdannes til læringspunkter brukt i
spillerutvikling?
For å oppsummere studien har jeg valgt sette opp noen læringspunkter som kan brukes i
praksis på feltet. Her har jeg videreført tanken om en tredelt spillsituasjon, og satt opp
læringspunkter basert på de funnene jeg har gjort i hver enkelt spillfase, samt de ulike mer
uhåndterlige kvalitetene som ligger i situasjonen. Videre vil jeg forklare ett eksempel for
hvordan dette benyttes i min praksishverdag. Tanken bak dette er egentlig å vise at selv om
dette er en relativt spisset oppgave som kun baserer seg på en spillsituasjon for en enkelt rolle
i laget, så kan den samme metodikken benyttes også i andre situasjoner og roller, og fungerer
godt som utgangspunkt for en pedagogisk inngang til hvordan en ferdighet kan læres.

6.2.1 Læringspunkter for Fase 1 – Komme på ball:
 Finn timing for å komme inn i rom til riktig tid:
Dette krever god orienteringsevne slik at man kan identifisere motstanderens press og
formasjon, de rommene det er mest hensiktsmessig å true, samt hvilke signaler i spillet man
skal benytte for å utløse at man benytter rommet.
 Juster posisjonen din i rommet for hele tiden å ha en optimal ”høyde” i rommet:
Det er ikke de nødvendigvis de store bevegelsene som kreves, men også her handler det mye
om å orientere seg, lese rommene man er inne i, og hvilke rom man ønsker å true videre
dersom man skulle bli involvert.
 Søk rettvendt kroppsposisjon før første berøring
Dersom du ønsker å spille videre fremover i banen bør du oppsøke en posisjon hvor du er
rettvendt eller i det minste sidevendt, og kan ta med deg ballen fremover på 1.touch. Dette
gjør det også lettere å identifisere rom du kan ta med ballen inn, og om spillere i
motstanderens bakre ledd støter ut på deg eller gir deg mulighet til å ta med ball fremover.

51

 Søk posisjoner for å utnytte kompetanse (egen, med- og mot - spiller)
Hva er du god på? Har du en veldig god vektet bakromspasning, eller er god til å bende ballen
rundt bakre firer? Hva er medspillerne dine gode på? Har du en rask bakromsspiss, eller en
stor hodesterk spiller på topp? Hva med motstanderen din? Har de en tung og treg midtstopper
som sliter med raskt kombinasjonsspill langs bakken? Eller har de andre svakheter det går an
å utnytte? Ha ett forhold til dette, og oppsøk rom og situasjoner som gir tilgang på dine
styrker.
6.2.2 Læringspunkter for Fase 2 – Fra mulighet til realitet:
 Vær oppdatert på mulige rom og medspiller(e) før første berøring
Orienter deg i forkant. Vit hvilke spillere du skal se etter i hvilke rom. Vær klar for at dette
må kunne løses på kun en berøring.
 Evne å plukke opp riktig signal og kjenne igjen mønster i spillet/hva skjer, og når
Hvilke bevegelser skal jeg benytte? Er det noen ting i forsvarslaget som sier at NÅ skal vi slå
til? Står de for høyt? Er det en som har brutt ut av ledd? Hvilke slike signaler er det verdt å
benytte og hvem skal vi la gå videre?
 Evne å kontrollere ballen under ekstremt pressede rom- og tidsforhold
Jobb opp ett bredt ballrepertoar som gjør deg i stand til å mestre press fra alle kanter. Dette
krever en god ballkoordinativ og motorisk base, og mye øving på skjerming av ball, ulike
ballkontrolløvelser, medtaksferdighet med begge føtter og alle deler av foten, samt gode evner
til å føre/drible med ball i trange situasjoner.
o Kort avstand mellom ball og kropp; være beredt til å gripe ”rett rom til rett
tid”
Trange rom krever kort avstand til ballen, og korte touch. Tiden mellom 1. og
2. touch bør være så liten som mulig. Sørg for at ballen til en vær tid er
tilgjengelig dersom timingen tilsier at det er nå man må slå til. Juster med
mellomtouch dersom man må.
 Finn optimal timing (tid/rom i samhandling)
Timingen er essensiell. Jobb med situasjoner hvor du må velge når du skal slippe ballen ift
den bevegelsen som kommer.

6.2.3 Læringspunkter for Fase 3 – Den avgjørende pasningen:
 Ha bredt tilslagsrepertoar med tyngdepunkt på innsidepasning
Å kunne forløse spillet krever en rekke forskjellige teknikker. Jobb med å utvikle ett repertoar
som gjør deg i stand til mestre alle typer skruer, volleyer osv. Men det handler mye om
presisjon og nøyaktighet. Innsidepasningen bør prioriteres.
 Ha et kamuflerende element
Evnen til å skjule informasjon for motstanderen kan være nøkkelen til å bryte igjennom.
Skjulte pasninger, avvent bevegelsen, avbrekk med foten i ny retning, se en annen vei,
direktetouch etter medtak, er eksempler på måter og lure motstanderen vekk fra å lese
pasningen som kommer. Øv inn dette i repertoaret, og vær bevist på hva i kroppsspråket ditt
som kan avsløre deg.
52

 Presisjon og optimal vekting av pasningen
Innsidepasningen er sentral. Det holder ikke at pasningen kommer frem. Den må legges på
sølvfat slik at den er enklest mulig å score på. Vekting og type skru i ballen kan være
avgjørende for resultatet. Hvilken fot legger du den på hos medspilleren din? Hvor i forhold
til forsvareren som passer på han?

6.2.4 Hvordan øve dette i hverdagen:
I sammendraget over har jeg vist til noen læringspunkter som virker sentrale for denne
ferdigheten. Hvordan spillerutvikling skal drives, og hvilke teorier som skal ligge til grunn for
den didaktiske inngangen vi velger er det stor diskusjon rundt og mange meninger om. Jeg
skal ikke på noen som helst måte fortelle hva som er rett og galt her, men skal forsøke og
innkapsle oppgaven min til en helhetlig tanke ved å knytte analysene og det teoretiske
arbeidet sammen med vår hverdag på feltet. Derfor vil jeg i dette kapitelet si noe videre om
hvilke elementer vi legger til grunn når vi øver dette med våre spillere.
Først og fremst legger vi til rette for en spillsentrert tilnærming. Dette gjelder også når det
kommer til utvikling av enkeltspilleren. Ett av de viktige elementene i denne studien har vært
å se ferdigheten til individet gjennom alle de fire ferdighetsdimensjonene, og dermed blir det
naturlig å legge til rette slik at ferdighetene øves så spesifikt og nærme det ferdige spillet som
mulig. Vi tror at en spillers ferdighet først og fremst handler om å forstå hvilken spillsituasjon
man er oppe i, og hvordan dette skal løses til fordel for eget lag. Mange kaller det
fotballforståelse. Når vi jobber individuelt med spillerne øver vi derfor så mye som mulig i
det ferdige spillet. Vi kan derfor ha 4-5 trenere som aktivt jobber i en spillsekvens, med
ansvar for ulike spillere.
En annen fordel med å øve mye i det ferdige spillet er at du naturlig får satt det i en struktur.
Vår oppfatning og erfaring er at det er mye lettere både å identifisere og jobbe med detaljer
hos individet dersom man har en form for struktur i spillet. Dersom ett spill virker kaotisk, så
starter vi derfor alltid med å få på plass strukturen først, før vi begynner å jobbe med de ulike
detaljene hos vær enkelt. Når det er sagt, så er det viktig å påpeke at struktur kan være så
mangt. Alder, tema, læringsmål, og øvelser vil være med å gi ulike krav til hvor avansert en
struktur er, og dermed også hvor mye tid vi trenger å bruke på den. Vi sier ikke at vi ønsker å
bruke mest tid på strukturen, men at det kan være hensiktsmessig å få denne på plass først.
Også når det gjelder spillerutvikling.
Ett annet viktig element er at man må søke å bruke hele funksjonalitetsskalaen. Vi ønsker som
nevnt å ha ett stort fokus på å mestre ferdighetene i det det ferdige spillet, men dette har også
sine begrensninger. Man tjener mye i form av forståelse i situasjonen ved en slik tilnærming,
men man får samtidig ett lite antall repetisjoner både når det gjelder det tekniske repertoaret
og den relasjonelle samhandlingen med andre. Det er derfor viktig å bruke øvelsesspekteret
som funksjonalitetskalaen gir deg, men samtidig ta utgangspunkt i spillsituasjonen i det

53

ferdige spillet, slik at spillerne skjønner hvilke typer ferdigheter de faktisk øver og hvor i
spillet disse kan benyttes.
Din rolle som trener og læremester er selvfølgelig sentral i møtet med spilleren og hans
utvikling. Det er ulike måter å utøve sitt yrke på som trener, og basert på sin egen erfaring,
kultur og den oppgaven man står ovenfor, må man skape sin egen identitet som trener. Vi
søker litt uavhengig av dette å fremstå som trenere med en grunnleggende spørrende
tilnærming til våre spillere. Vår utviklingsleder Thomas Hafstad skrev i 2012 en tilsvarende
A-lisens oppgave som denne hvor han drøfter en del punkter knyttet til dette feltet. Denne
oppgaven brukes mye som en ledesnor i vårt arbeid, og tanken om at vi må få spillerne til å ha
ett mer bevist forhold til sin egen utvikling er derfor sentral. Ronglan (2008) peker på at
læring er en aktiv og konstruktiv prosess som forutsetter at den som skal lære noe (her
spilleren) bearbeider inntrykk og selv skaper mening og forståelse. Vi tror at spillernes
mentale ressurser knyttet til evnen til å ta til seg læring er elementært for å utvikle gode
fotballferdigheter, og vi søker derfor å stimulere deres egen refleksjon over de løsningene de
utfører i spillet.
På samme måte som vi tror det kan være hensiktsmessig å ha ett bevist forhold til de
oppgavene som møter en i spillet, så tror vi det kan være smart og noen ganger se seg selv litt
utenfra, eller studere andre som har de ferdighetene i situasjonen man ønsker å øve på. Vi ser
derfor mye video med våre spillere gjennom ulike typer medier, og bruker dette både med
laget som helhet, i grupper som for eksempel en lagdel eller spillerne på en side av banen, og
vi bruker det individuelt med hver enkelt spiller. Gjennom studier som denne og andre
lignende studier, har vi tilgang på løsningsforslag på utvalgte spillsituasjoner fra noen av de
beste spillerne i verden. Det er glimrende referanser å ta med seg, og enkelt og overbevise
spillerne med. Vi har også i dagens samfunn tilgang på utallige mer eller mindre godt
videomateriell gjennom tjenester som Fotballab.no, YouTube, m.fl. Dette gir oss muligheten
til å la spillerne selv komme frem til gode referanser som vi kan diskutere, og på den måten
stimulere dem ytterligere ift forståelsen av en situasjon. I tillegg ser vi selvfølgelig video av
spillerne selv i både kamp og treningssituasjon. Dette sammenlignes med de beste, diskuteres
ift egne erfaringer, og brukes til å justere detaljer i alle deler av ferdigheten. Ett viktig element
her er å legge vekt på å forsterke gode situasjoner i større grav enn å vise dårlige bilder.
Spillerne må etter hvert forstå at en kamp med spill/motspill kontekst naturlig vil inneholde
både gode og dårlige situasjoner, men dette krever modning fra spilleren, og må innføres
progressivt slik at ikke videobildene virker mot sin hensikt.

54

Litteratur
Bekkelund, F. & Holme, G. (2009). Perseptuell utvikling i fotball – En intervensjonsstudie på
treningseffekten av visuelle søk hos en gruppe unge fotballspillere. Norges Idrettshøgskole. Oslo.
Bergo, A., Johansen, P.A., Larsen, Ø og Morisbak, (2002) A. Ferdighetsutvikling i fotball –
handlingsvalg og handling Oslo: Akilles
Bryntesen, S. (2009). Intervensjonsstudie av norske talentfulle fotballspilleres overblikk og
visuelle søk – en økologisk tilnærming. Norges Idrettshøgskole. Oslo.
Bunker, D. and Thorpe, R. (1982) A model for the teaching of games in the secondary school.
Bulletin of Physical education, 10, s.9-16
Carling, C., Williams, M og Reilly, T. (2005) Handbook of soccer match analysis Oxon:
Routledge
Dahl, G. (2002). Rolleferdigheter: et casestudie av sideback og indreløper i angrep.
Hovedfagsoppgave, NIH. Oslo
Dreier, S., Morisbak, A., Skarsfjord, T. (1986). God fotballferdighet. AD Notam Gyldendal
Eggen, N. A. (1999) Godfoten. Samhandling – veien til suksess. Oslo: Ashehoug

Eide, Ø. (2007) Spillerutvikling i fotball. Masteroppgave Norges idrettshøgskole.
Eide, Ø. (2010) Treningsmetodikk. UEFA A-lisens oppave, NFF. Oslo
Ericsson, K. A., Krampe, R. & Tesch-Römer, C. (1993). The role of deliberate practice in
the acquisition of expert performance. Psychological Review, 100, 363-406.
Fagermo, D.E. (2000) spillerutvikling med utgangspunkt i en valgt offensiv spillestil. Trener IIIoppgave, NFF. Oslo
Giske, R. (2001). Individuelle handlingsvalg i lagballspill. En teoretisk og empirisk analyse.
Dr.scient avhandling, NIH, Oslo
Grøttland, H. (2010) Keeperen. En analyse av keeperrollen i situasjoner hvor den primære
arbeidsoppgaven er å hindre mål. Trener III-oppgave. NFF. Oslo
Hareide, Å. (2004) Fotball, fornuft og følelser. Gyldendal. Gjøvik
Helsen, W.F., Starkes, J.L., & Hodges, N. J. (1998). Team sports and the theory of deliberate
practice. Journal of sport exercice psychology, 20, 13-35.
Holme, I.M. & Solvang, B.K. (1993): Metodevalg og metodebruk (2.utg) Oslo, TANO.

55

Holmedal, R. (2008) Hva kjennetegner spissen ved scoring? Hvordan legge til rette for spissen
på treningsfeltet? Masteroppgave. Norges idrettshøgskole. Oslo.
Horncastle, James, The next big things. Champions, issue 43, October/November 2010

Høgtun, S. (1993). Trening av individuelle ferdigheter. Fotballtreneren nr. 2, 1993: 16-19
Johansen, P. A. (2011). Verdens beste spill. Forskjellen som utgjør en forskjell. Norges
Idrettshøgskole. Oslo.
Jordet, G. (2001). An ecological approach to skill in team ball sport. Upublisert
Jordet, G. (2003). Læring av perseptuell ekspertise i fotball. Moving bodies, nr 2:133-147
Jordet, G. (2004). Perceptual expertise in dynamic and complex competitive team contexts.
Dr.scient, avhandling, NIH. Oslo
Jordet, G. (2012). Presentasjon av 14-21 prosjektet. Powerpoint presentasjon
Toppfotballsenteret. Oslo.
Larsen, Ø. (1998). Spillestil og ferdigheter. Fotballtreneren nr. 1, 1998:26-28
Lexerød, N. (2010) Hvordan gjøre de beste best – eksempler på læringsprinsipper,
virkemidler og metoder for påvirkning av fotballferdighet for spillere i alderen 16-21 år. NFF.
UEFA A-lisens oppgave.
Loberto, A. (2011) Hvordan kan den moderne fotballen påvirke vår tilnærming til utvikling
av unge spillere? NFF. UEFA A-lisens-oppgave.
Morin, E. (2008) On Complexity. Hampton press.
Newell, K.M. (1985) Coordination, control and skill. In D. Goodman, R.B. Wilberg and I.M.
Franks (eds) Differing Perspectives in Motor Learning, Memory, and Control. Amsterdam:
Elsevier Science Publishing, 295-317

Tomten, S. (2004) NIH, metodeforelesning VMS200
Toppfotballsenteret (2011). Verdens beste spill, VM-Analysen. Powerpoint Presentasjon.
Oslo
Toppfotballsenteret (2012). Verdens beste spill, Champions League Analysen. Powerpoint
Presentasjon. Oslo
Toppfotballsenteret (2012). Sportslig Målverktøy, Powerpoint Presentasjon. Oslo

56

Toppfotballsenteret (2013). One Pager, Virksomhetside, Powerpoint Presentasjon. Oslo
Olafsen, E., Knutsen, H., Walstad, RM., Sokolowski, K., Barannik, D., Johansen, PA.
(2003). Hva kjennetegner verdens beste spillere. Fotballtreneren, nr 3. 2003: 22-26
Olafsen, E. (2008). Scoringsferdigheten. Powerpoint-presentasjon. NTG
Olsen, E., Larsen, Ø. Og Semb, N.J. (2000) Effektiv Fotball. Tangen: Gyldendal
Reep, C. & Benjamin, J. (1968) Skill and Chance in Association Football, Journal of the Royal
Statistical Society.

Reilly,T., Williams, A.M., Neville, A., Franks, A. A multidisciplinary approach to talent
identification. Journal of sports science, 18. 2000.
Repstad, P. (1993): Kvalitative metoder i samfunnsfag (2.utg.). Oslo, Universitetsforlaget
Ripegutu, A. (2011) Kunsten og lære effektivt. Selvregulering i fotball: Utviklingen av ett
måleinstrument. Masteroppgave i Idrettsvitenskap. Norges Idrettshøgskole. Oslo.
Ronglan, L.T., Larsen, Ø. (2003). Ballspillanalyse – mer enn arbeidskravsanalyse. Moving
bodies, vol.1, 2: 11-27.
Ronglan, L.T. (2008) Lagspill, læring og ledelse. Oslo: Akilles
Sigmundstad, E. (1991) Teknikk og teknikkutvikling i fotball – treningsmetoder, ytre og indre
feedback. Hovedfagsoppgave. NIH
Schmidt, R.A. and Lee T.A. (1999) Motor Control and Learning: A Behavioral Emphasis.
Champaign, IL: Human Kinetics
Schmidt, R.A. and Wrisberg, C.A. (2000) Motor Learning and performance: from Principles to
Practice. Champaign, IL: Human Kinetics
Stratton, G., Reilly, T., Williams, A.M. and Richardson, D. (2004) Youth Soccer: from science
to performance. London: Routledge
Svartdal, F. & Flaten, M.A. (1998). Læringspsykologi. Oslo: Gyldendal akademisk.
Sørensen, A. (1996). Hvordan er læringseffekten av teknikktrening med lav vs. Høg
funksjonalitet, i
deler av treninga, for et utvalg av seniorspillere i fotball. Hovedfagsoppgave, NIH. Oslo
Teigen, R. (2005). Fra tung filosofi til enkel metodikk. – en studie av fotballspillets emergente
egenart og betydningen for arbeidet på praksisfeltet med laget som prestasjonsenhet.
Hovedfagsoppgave, NIH. Oslo

57

Taylor, S., Ensum, J. and Williams, M. (2002) A Quantitative analysis of goals scored. The FA
Coaches Association Journal, 4 (5), s.28-31
Toering, T. T. (2011). Self-regulation of learning and the performance level of youth soccer
players. Doctoral thesis. Univeristy of Groningen. The Nederlands.
Wilson, Jonathan, Inverting the pyramid. A history of football tactics (Orion Books, 2008)
Ward, P., Hodges, N.J., Williams, A.M. and Starkes, J.L. (2004) Deliberate practice and
expert performance: defining the path to excellence. In A.M. Williams and N.J. Hodges (eds) Skill
acquisition in Sport: Research, Theory and Practice. London: Routledge, 231-258
Williams, A.M. (2003) Learning football skills effectively: challenging tradition. Insight – The
F.A. Coaches Association Journal, 2 (6), 37-39
Williams, A.M. and Grant, A. (1999) Training perceptual skill in sport. International journal of
Sport and Exercise Psychology, 30, 194-220
Ward, P. and Williams, A.M. (2003) Perceptual and cognitive skill development in soccer: the
multidimensional nature of expert performance. International journal of Sport and Exercise
Psychology, 25, 1, 93-111
Wade, A. (1967) The FA – guide to training and coaching. London: The Football Association /
Heinemann

58

Figuroversikt:
Figur 1: Pasningsdata for verdens beste midtbanespillere.
Figur 2: Pasningssyntaksen før scoring.
Figur 3: Vellykkede pasninger fra en typisk kamp av X. Alonso og A. Pirlo.
Figur 4: Vellykkede pasninger fra en typisk kamp av M. Özil, D. Silva og L. Messi.
Figur 5: Vellykkede pasninger fra en typisk kamp for J. Navas og A. Negredo.
Figur 6: Hvor i banelegemet kommer det flest assist.
Figur 7: Hvor mange assist per kamp har hver rolle.
Figur 8: De spillerne med flest assist de siste 3 sesongene.
Figur 9: Grunnleggende bevegelser gjort i forkant av assist-situasjonene.
Figur 10: Høyde i mellomrommet ved ballmottak.
Figur 11: Kroppstilling spillerne hadde ved ballmottak.
Figur 12: Kroppsstilling ift hvilken høyde i rommet de hadde.
Figur 13: Hvor mange sekunder spillerne brukte per assist-involvering
Figur 14: Antallet på ballen per involvering.
Figur 15: De ulike handlingskategoriene som forekom i forkant av assistene.
Figur 17: Antall meter fra ballfører til presset ved 1.touch i situasjonen.
Figur 18: Hvor i banen kom assistene i min studie ifra.
Figur 19: Hvilke rom assistene ble slått i fra.
Figur 20: Hvor assisten slås til.
Figur 21: Hvilke roller i laget som mottar flest assist fra mine spillere.
Figur 22: Hvilke handlingstype assisten er ift kjente klassifiseringer av en pasning.
Figur 23: Fordelingen av situasjoner innenfor hovedkategoriene av teknikk.

s.32
s.33
s.34
s.34
s.34
s.35
s.35
s.36
s.37
s.38
s.38
s.39
s.40
s.41
s.41
s.42
s.43
s.43
s.44
s.44
s.45
s.45

59

Vedlegg
-

Vedlegg 1: Liste over de beste spillerne i verden (TFS).

-

Vedlegg 2: Statistikkskjema for analysen

60

