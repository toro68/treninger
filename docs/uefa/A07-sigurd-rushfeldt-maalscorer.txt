Uefa trener-A lisens.
Sigurd Rushfeldt.

Hvordan bli en god målscorer.

0

Innholdsfortegnelse:
Side 0:

Forside.

Side 1:

Innholdsfortegnelse.

Side 2:

Innledning og metodevalg.

Side 3:

Oppbygging av oppgaven og problemstillinger.

Side 4:

Begrepsavklaring.

Side 5:

Bakgrunn for foredraget.

Side 7-30: Avslutninger. Presentasjon av foredrag.
Side 31:

Læringsteori.

Side 32:

Kognitiv og sosial læringsteori.

Side 33: Læring i et sosialt-kognitivt perspektiv og
selvregulerende læring.
Side 36:

Drøfting.

Side 41:

Konklusjon.

Side 43:

Sammendrag.

Side 44:

Litteraturliste.
1

Innledning.
Jeg har i denne oppgaven tenkt å skrive om avslutninger i fotball. Avslutninger i fotball er
et stort tema, så her er det viktig med klare avgrensninger. Som spiss på rimelig høyt nivå
gjennom tjue år, fra 1991 til 2011, har jeg samlet mye erfaring om temaet og reflektert (og
trent) mye på det jeg mener er viktig for å bli en god avslutter. I tillegg ønsker jeg som
hoveddel i oppgaven, å drøfte om det å bli en god og stabil målscorer er trenbart eller ikke,
evt i hvor stor grad det er trenbart. Alternativet er at det å være eller bli en god målscorer
er noe man har eller ikke har, altså en egenskap som i liten grad er trenbart. Det fins
sterke synspunkter for begge alternativene
.
Oppgaven blir todelt der jeg i første del presenterer mine egne erfaringsbaserte syn på det
å bli en god avslutter. Her vil jeg bruke et foredrag om avslutninger som jeg har arbeidet
med gjennom mange år som grunnlag. Andre del blir en drøftingsdel der
hovedproblemstillingen er om det å bli en god målscorer kan læres, evt i hvor stor grad det
er trenbart. Her vil jeg bruke anerkjente læringsteorier som grunnlag for drøftingen. Det blir
dermed også to problemstillinger i oppgaven: Hva som er viktig for å bli en god avslutter,
og om dette kan læres?
Den første problemstillingen er som sagt i stor grad erfaringsbasert kombinert med mye
fakta og statistikk, mens den andre problemstillingen har en mer teoretisk tilnærming.

Metode.
Første del av oppgaven er en blanding av egne erfaringer og meninger og baserer seg i
stor grad på egne opplevelser fra fotballbanen. Jeg har i tillegg studert alle mine mål på
video slik at dette ikke bare er synsing fra min side. Det er en kombinasjon av
fakta/statistikk og meninger knyttet til fakta, altså både kvalitativ og kvantitativ metodebruk.
En annen del av datainnsamlingen gjelder for fire toppklubber i Europa, (Manchester
United, Manchester City, Barcelona og Real Madrid) pluss fra de beste målscorerne fra
Premier League. Dette er basert på videobilder og statistikk hentet fra diverse pålitelige
kilder. Her er det snakk om kvantitativ datainnsamling der man selvfølgelig da mangler
tankene bak situasjonene og målene som har blitt scoret. I og med at tallmaterialet er
såpass stort vil det likevel gi et godt grunnlag å jobbe videre med.

Selve drøftingsdelen av oppgaven av oppgaven baserer seg på anerkjente læringsteorier.
Slike læringsteorier er ofte knyttet til skole og undervisning, men er like aktuelt på andre
områder i samfunnet. Jeg vil forsøke å knytte egne erfaringer og tallmateriale opp mot
disse teoriene i drøftingsdelen av oppgaven.
2

Det var ellers svært vanskelig å få tilgang til noen av videoene fra gammelt av, men med
noen få unntak har jeg fått tak i alle egne scoringer slik at alle tall som presenteres i den
delen av oppgaven baserer seg på fakta.
Scoringene fra de andre fire klubbene fikk jeg ordnet på dvd, der gikk jeg gjennom hver
enkelt scoring og registrerte det jeg var ute etter. Noen av scoringene kunne det være tvil
om, feks om det var selvmål noen ganger.

Oppbygging av oppgaven og
problemstillinger:
Jeg har alltid vært veldig bevisst på hva jeg mener fungerte for meg selv som spiss og
målscorer, og har alltid prøvd å jobbe systematisk med å utvikle meg for å bli en bedre
avslutter. I den forbindelse har jeg lagd et foredrag der jeg går inn på hvilke sider jeg
mener er viktige i så måte.
Jeg velger å bruke og presentere hele foredraget her, der jeg, etter min mening, går
gjennom de viktigste punktene for å bli en god målscorer. For å beholde helheten i mine
tanker om det å score mål , og fordi flere av punktene henger sammen, velger jeg å
presentere hele foredraget i denne oppgaven. De fleste av punktene kommenterer jeg
ganske kort i etterkant, mens tre av hovedpunktene blir tillagt spesielt stor vekt. Dette fordi
det er tre særdeles viktige punkt for meg, og fordi disse tre punktene vil bli grundigere
diskutert i drøftingsdelen av oppgaven.
En stor del av dette foredraget er som sagt erfaringsbasert, men jeg har også prøvd å
underbygge mine synspunkter med statistikk og videobilder. Foredraget vil også danne
grunnlaget for diskusjonsdelen i denne oppgaven. Jeg blir ikke å benytte meg av
videobilder i denne sammenhengen, selv om jeg i det opprinnelige foredraget har
videobilder knyttet til hvert punkt for å illustrere poengene. Første problemstilling er
dermed hva som er spesielt viktig for å bli en god avslutter og målscorer. Her vil det
nevnte foredraget forhåpentligvis gi svar på det.

Den andre problemstillingen i oppgaven er spørsmålet om det å bli en god avslutter er
trenbart. Her vil jeg bruke noen læringsteorier for å belyse temaet ytterligere. En ting er å
vite fakta og se hva som fungerer i praksis, noe helt annet er hvordan man kan trene på
det for eventuelt å bli bedre. Mange hevder at det å være en god avslutter i stor grad er
medfødt og dermed lite trenbart. Det mener ikke jeg. I denne delen vil jeg presentere noen
3

læringsteorier som kan belyse problemstillingen godt og som dermed danner grunnlaget
for resten av oppgaven.
Diskusjonsdelen av oppgaven blir å knytte «funnene» og mine personlige meninger
sammen med de læringsteoretiske teoriene, der jeg spesielt går i dybden på en teori. Jeg
hevder at det å bli en god avslutter, eller en bedre avslutter i stor grad er trenbart, og
dermed noe alle lag og offensive spillere burde trene mye på. Hvilke konsekvenser kan det
gi for det daglige treningsarbeidet for en spiss, for et angrepsledd eller for et lag? Er det
verdt å investere mye tid i dette.

Begrepsavklaring:
Jeg snakker mye om “det å bli eller være en god målscorer”. Nå vil vel strengt tatt alle som
har lagd ett mål kunne kalle seg målscorer, men det jeg legger i målscorer-begrepet er en
person som over tid scorer mye mål. I boken «Ferdighetsutvikling i fotball» blir begrepet
scoringsferdighet innført, definert som «evnen til å få ballen over mållinja»(side 236). Jeg
vil også tilføye evnen til å komme seg til sjanser som like viktig og noe som må være med
når det er snakk om gode målscorere. Det å være en god målscorer handler dermed om to
ting: evnen til å komme til målsjanser og effektiviteten. Det nytter ikke og bare være flink til
å få ballen over streken hvis det skjer for sjelden!
Begrepet læringsteori eller læring blir ofte definert på forskjellige måter ut fra hvilket syn
man har på læring. Et mellomstandpunkt som Ivar Bråten innfører i boken «Læring, i
sosialt, kognitivt og sosialt-kognitivt perspektiv» er å definere læring som «at mennesker
utvikler eller konstruerer forståelse på ulike områder og øker sin kompetanse til å gjøre
ting som de ønsker eller trenger å gjøre». (side 12)
I denne sammenhengen er det viktig at begrepet læring settes i sammenheng med
praktisk fotball. Det jeg legger i begrepet læring i denne sammenhengen er at man kan se
en prestasjonsforbedring over tid hos den enkelte spiller, det vil si en varig utvikling av
ferdigheten ”å score mål”. Da er det også viktig å være klar over at ferdigheter innen fotball
er så mangt, og omfavner både fysiske, tekniske, taktiske, psykologiske og sosiale
ferdigheter. Noe er utvilsomt viktigere enn annet når det gjelder å score mål. Dette
kommer jeg tilbake til i diskusjonsdelen av oppgaven.

4

Bakgrunn for foredraget:
I det nevnte foredraget tar jeg for meg 14 punkter som jeg anser som spesielt viktig for en
god målscorer. Viktig å nevne er at disse punktene ikke bare er synsing fra min side, selv
om det er mine egne erfaringer og meninger som ligger til grunn. Jeg har samlet svært
mye statistikk fra egen karriere og gått gjennom samtlige av mine egne scoringer på
toppnivå for å kunne kategorisere og systematisere scoringene og hva som kjennetegner
dem. Til grunn ligger rundt 300 mål fra den norske, spanske og østeriske eliteserien samt
cupen i de nevnte landene. Også europacupmål og landslagsmål er med i statistikken. Jeg
har ikke tatt med de første rundene i cupen, fordi jeg regner en del av disse målene som
«utypiske» for toppnivå.(feks . kamper der vi vant med 7-8 mål eller mer).
Jeg har også gått gjennom mange misbrukte sjanser på video og sett på hva som
kjennetegner typiske mislykkede avslutninger. Her har jeg ikke oversikt nok til å gi
nøyaktige tall på misbrukte sjanser og grunnen til det er rett og slett at jeg ikke har tilgang
til alle bomskuddene. For det er mange. Imidlertid er det visse fellestrekk som går igjen
også der.
I tillegg til egne erfaringer og statistikker har jeg også samlet en del andre statistikker fra
andre ligaer for å kunne sammenligne egne funn og meninger med internasjonale fakta.
Jeg har samlet data fra sesongen 2011-2012 for Manchester United, Manchester City,
Barcelona og Real-Madrid, der jeg har gått gjennom alle scoringene deres i ligaen
gjennom hele sesongen. Tilsammen er det ca 400 scoringer, noe som gir et godt
sammenligningsgrunnlag med tanke på egen statistikk og meninger. Hensikten med å
sammenligne data fra disse toppklubbene var for å «teste» egne teorier og meninger opp
mot de aller beste i verden. Scores mål på samme måte i Spania og England som i Norge,
er det forskjell på toppspisser og topplag i verden kontra en pensjonert spiss fra Vadsø
osv? Jeg har også sett spesielt på de to som etter min mening er de beste avslutterne i
verden idag, Messi og Ronaldo. Det er viktig å lære fra de beste.
Tallmaterialet viser overraskende få forskjeller for hvordan mål scores og bekreftet i stor
grad det jeg i utgangspunktet mente. Nå er det slik at det ikke hadde vært så veldig viktig
hva jeg hadde ment hvis alle andre data og fakta hadde vist en annen virkelighet. Hvis alle
tall fra de nevnte toppklubbene hadde gått mot mine meninger og tall, så ville det vært
svært vanskelig å kunne forsvare foredraget.

Nevnte foredrag er bygd opp slik at jeg tar for meg konkrete avslutningstips. Hvert «tips»
er illustrert med videoklipp av typiske situasjoner. I tillegg er mange av punktene godt
underbygd med statistikk. I denne oppgaven kan jeg ikke gå like grundig inn på alle
punktene, så derfor velger jeg å fokusere mest på noen få. Jeg ønsker å utdype spesielt
tre punkter som jeg synes er spesielt viktig å fokusere på, og som dermed blir grunnlag for
5

drøftingsdelen i oppgaven. Disse tre punktene er: “det å avslutte fort”, «16 meteren» og
“det å ha en plan”. Dette kommer jeg tilbake til senere.
Viktige spørsmål for meg er: fra hvor scores målene og hvordan scores målene, spesielt
med tanke på antall touch eller hurtig avslutning. Dette ønsker jeg å belyse fordi dette vil få
stor betydning for hvordan man legger opp avslutningstreningen, og om dette i det hele tatt
er trenbart. Det vil ikke minst være av stor betydning for hvordan en spiss eller potensiell
målscorer skal opptre på banen.
Hvor på banen scores de fleste målene og hvor mange touch brukes blir sentralt i
problemstillingen. Nå er det ikke nødvendigvis slik at alle mål som scores på ett touch er
en hurtig avslutning, men som vi senere skal se er det helt klare tendenser til at de fleste
målene scores hurtig på en touch nær målet. Gjennomgangen av foredraget ser jeg på
som svaret på min første problemstilling om hva som er viktig for å bli en god avslutter.

6

7

8

9

Som vi ser scores de aller fleste målene på ett touch, og hele 83% av målene til
topplagene scores på ett eller to touch. Det betyr ikke nødvendigvis at alle avslutningene
kommer superraskt, men en avslutning på første touch er som regel en rask avslutning.
Enkelte toppspisser som Rooney og Ronaldo scoret henholdsvis 85 prosent og 74 prosent
av målene på første touch (inkl. straffespark). Selv en spiller som Messi scorer godt over
femti prosent av målene på første touch, mens totalen for de fire toppklubbene ligger på
cirka 65 prosent. Egne tall av nesten 300 scoringer viser samme den tendensen. Sytti
prosent av mine egne scoringer kommer på første touch, mens hele 85 prosent kommer
på første eller andre touch.

Like interessant er å se på diverse misbrukte sjanser i kampene. For egen del er det stor
overvekt av misbrukte sjanser på grunn av at jeg brukte for lang tid i avslutningsøyeblikket.
Man sier gjerne at man har bedre tid enn man tror i avslutningene, men for egen del er
erfaringen helt motsatt. Noe av det sikreste vi også kan si om fremtidens fotball er at
tempoet blir høyere og høyere og at dermed spissene får dårligere og dårligere tid foran
mål. Det vil derfor være svært viktig for en god avslutter å ha et godt og raskt
avslutningsreportoar der spilleren behersker typiske situasjoner som oppstår foran mål.
Det er selvsagt situasjonsavhengig hvordan man prioriterer å avslutte, men jeg bruker å si
at dersom du er usikker på om du har god eller dårlig tid foran mål så har du sannsynligvis
dårlig tid. For egen del er det overvekten av misbrukte målsjanser på grunn av nøling eller
et ekstra touch svært stor i forhold til de misbrukte sjanser der jeg faktisk hadde bedre tid.

10

11

Det å ha en plan, dvs å ha faste avslutningsalternativer, er det andre punktet jeg vil ta med
i drøftingsdelen av oppgaven. Det har for meg vært et særdeles viktig prinsipp i min
karriere og sannsynligvis det jeg konkret har lagt mest vekt på under egentreningene.

Jeg mener det er en stor fordel at man har en plan eller ide om hva man skal gjøre i de
forskjellige avslutningssituasjonene man oftest havner i løpet av en kamp eller sesong.
Selv om ingen situasjoner nødvendigvis er helt lik, vil de fleste situasjoner være
gjenkjennbare for en spiss. Det vil da være en stor fordel å vite hva man bør gjøre og hva
som fungerer i den aktuelle situasjonen i avslutningsøyeblikket. Hvis man har en plan og
nok kunnskap og erfaring over hva som virkelig fungerer vil man da også være mer
bestemt og kunne avslutte fortere.

Man snakker ofte om å være kald og rolig i selve avslutningen, og det er utvilsomt viktig.
Min påstand er at man ikke kan være kald og sikker i avslutningen hvis man ikke vet hva
man skal gjøre og ikke har vært i lignende situasjoner tidligere. I psykologien er det et
kjent prinsipp at usikkerhet oppstår når man blir stilt ovenfor nye og ukjente situasjoner.
Dette vil også gjelde i fotballsammenheng og det er ikke tilfeldig at de beste spissene har
en mye høyere utnyttelsesgrad på målsjanser enn andre på laget. De beste spissene har
vært flere ganger i lignende avslutningssituasjoner og vet dermed hva som fungerer og
hvordan man bør avslutte. Mens en forsvarsspiller sjelden er alene med keeper og dermed
sjelden får trent på slike situasjoner, vil det for en spiss ofte være en kjent situasjon fra
trening og kamp. Derfor vil det også være svært viktig å bygge seg opp et godt reportoar
og gode alternativer for de mest typiske avslutningssituasjoner som ofte oppstår i kamp.
Det er dette avslutningstrening etter min mening i størst grad handler om.

Jeg har i foredraget tatt med noen typiske eksempler fra egen karriere, men her er det
selvfølgelig viktig for den enkelte spiller å finne sine egne spesialiteter og teknikker som
passer best for vedkommende. Alle har forskjellige styrker og svakheter og “planen” bør
utformes ut fra det. Det fins mange effektive og forskjellige måter å score mål på!

12

Et annet viktig punkt for en avslutter er å være bestemt nok før og under en målsjanse.
Svært mange misbrukte sjanser kommer på grunn av at spilleren enten ombestemmer seg
i avslutningsøyeblikket eller at spilleren er usikker på hva han skal gjøre. Dette henger
også sammen med punktet om å avslutte fort nok. Er du bestemt nok og vet hva du skal
gjøre kommer avslutningen gjerne raskere.
Jeg er svært opptatt av tidsaspektet i avslutningssituasjoner. Egen erfaring viser at som
spiss og målscorer er tempoet, dvs den tiden man har til disposisjon i forskjellige
situasjoner, den største utfordringen for å ta nye utviklingssteg som avslutter. Tiden man
har til rådighet på høyere nivå er liten, noe som stiller store krav til raske og gode
avslutninger. Evnen til å utvikle tempoet i spillet er etter min mening noe av det viktigste
for å kunne ta nye steg i fotballkarrieren. Dette gjelder også for spisser eller målscorere.

13

Et annet sentralt punkt for en god avslutter er hvor flink man er til å bevege seg foran
mål. Det viktigste for den potensielle målscorer er å komme seg fri fra forsvarer og
komme seg i farlige scoringsposisjoner.
Jeg har selv som spiss hatt noen prinsipper når det gjelder bevegelse foran mål. Noe
av det viktigste og mest effektive er å forsøke å komme på blindsiden til forsvarer.
Hvis man er i front på forsvarer ved innlegg gjør man oppgaven mye lettere for
forsvarer i og med at han kan ha kontroll både på ball og motspiller. Ved å holde seg
på blindsiden lengst mulig er sjansen stor for at forsvarer mister oversikten over
innløp. Forsvarer har en tendens til å bli ballfokusert og dermed miste kontrollen på
motspiller.
Samme prinsippet gjelder også ved og aldri bli stående med markering. Det er lett for
de forsvarende å ta ut spisser som blir stående i ro i feltet. Svært viktig er det derfor å
holde seg i bevegelse og gjerne ute av synet til de som skal markere.
Med ”u-løp fella” mener jeg at for mange trenere og spillere er for opptatt av å ta for
eksempel bueløp eller v-løp av prinsipp og ikke nødvendigvis av behov. Jeg mener
det er feil å ta et ”u-løp” bare for løpet sin egen del når det ikke er nødvendig. Det er
minst to årsaker til det. For det første skaper det ofte misforståelser i spillet, men det
14

viktigste er at det i et avslutningsøyeblikk når man for eksempel må rygge for og nå
et innlegg, er veldig mye vanskeligere å få til en god avslutning. Det er mye lettere å
avslutte et innlegg der man løper rett frem og kan konsentrere seg hundre prosent om
ballen. ”U-løp” eller bueløp skal gjøres når det er hensiktsmessig!
Dette er etter min mening viktige prinsipper, spesielt ved innleggs situasjoner. Siden
det scores svært mye mål etter innlegg er dette viktig å ta med seg i kampsituasjoner.
Hele 37 % av målene til de fire toppklubbene kom etter innlegg, mens enkelte spisser
scorer rundt halvparten av målene etter innlegg, bla meg selv og Rooney. Uten
sammenligning for øvrig..

Dette punktet bør være en selvfølge for alle målscorere, men har er det mange som
slurver. Det er fullt mulig å gjøre det til en vane å gå på mulige returer. Belønningen vil
komme i form av scoringer i løpet av en sesong. Ca ti prosent av egne mål kommer etter
returer, det betyr ca tretti mål i løpet av karrieren. Det er ofte lettkjøpte mål og noe som er
lett å gjøre noe med.

15

Dette er noe som jeg ofte tar opp med unge spillere. Unge spillere har en tendens til å
ville skyte så hardt som mulig i alle avslutningssituasjoner. Jeg pleier å si at jo
nærmere mål eller keeper man er, jo mer fornuftig er det å bruke presisjon, noe som
gjerne betyr en innsideavslutning. Dette handler i stor grad om sikkerhet og hva som
gir størst mulighet til å score. Nær keeper vil en godt plassert innsideavslutning som
oftest være nok til å score, og det er en mye tryggere måte å avslutte på.
Jeg brukte selv ofte 16 meter linja som referanse. Innenfor 16 meteren og nær keeper
kan det være fornuftig å satse på sikkerhet istedenfor kraft og dermed mindre
presisjon. Fra lengre hold er man som oftest avhengig av å øke avslutte med større
kraft.

16

Dette punktet er det eneste jeg føyde til etter at jeg begynte å studere egne
mål på video. Det var påfallende hvor mange mål som kom etter at jeg enten
klarte å rive meg løs i feltet eller brukte litt ekstra krefter og tøffhet mot
forsvarer. Som jeg nevnte tidligere er det svært viktig å aldri bli stående i ro
og med markering i feltet. Av og til må man også bruke muskler eller litt
smartness for å komme seg fri. Holdning i feltet blir sjelden slått ned på.
Punktet om å ville score handler i stor grad om at man jobber nok med å
komme i farlige scoringsposisjoner foran mål. Det har lenge irritert meg at når
fotballmiljøet snakker om spisser som jobber hardt, så er det nesten
utelukkende returløp man snakker om. Minst like viktig, og etter min mening
mye viktigere, er det at en spiss eller potensiell målscorer tar de riktige
offensive løpene. Mye handler om å ta de ekstra meterene og kraftfulle
bevegelsene for å komme i den posisjonen som man tror vil være mest
målfarlig. Mange løp vil da være “forgjeves”, men over tid vil dette gi uttelling.
En spiller som Ronaldo som ofte blir kritisert for å jobbe dårlig for laget er
alltid med foran motstandermålet, ofte etter tunge løp fra dypet. Han er
sannsynligvis den spilleren på Real Madrid som jobber hardest offensivt for
laget.
17

18

Figuren på forrige side viser en oversikt over fra hvor på banen jeg har scoret mine
mål. Som vi ser kommer de aller fleste målene fra innenfor 16 meteren, og svært
mange nært mål. Dette er avgjørende for både posisjoneringen for en potensiell
målscorer og for hvordan en avslutningstrening bør legges opp. Av mine mål er hele
94 prosent blitt lagd innenfor 16 meteren, mens hele 75 prosent er lagd innenfor 11
meter! Dette er, som vi skal se på de neste sidene, ikke unikt for bare for meg.
Gjennomsnittet for klubbene jeg har undersøkt og gjennomsnittet for de beste
målscorerne i Premier League gjennom tidene ligger på ca 15 prosent scorede mål
utenfor 16 meter streken.
Verdt å merke seg er at også spillere som Ronaldo og Messi scorer de aller fleste av
målene sine nært mål. Disse to spillerne blir gjerne forbundet med henholdsvis
langskudd og dribleserier (noe de er svært gode på og jevnlig lager mål på). Det man
imidlertid sjelden nevner om disse to beste målscorerne i verden i dag er at de også er
best på å score de såkalte lette målene, dvs avslutninger på ett touch fra 11 meter og
nærmere. Dette er begge to eksepsjonelt gode på, og det er først og fremst her de er
mye bedre enn sine spisskonkurrenter. En veldig liten andel av deres mål kommer på
lange dribleserier eller langskudd! Det som også er verdt å merke seg med Messi og
Ronaldo er at det er de to som har flest avslutninger i La Liga, med Ronaldo klart på
topp. Begge er altså veldig flink til å komme til målsjanser eller avslutninger. (se
statistikk neste side).
Oversikten på de neste sidene gir et godt bilde på hvor mål scores fra og det vil
naturligvis gi konsekvenser for hvor en potensiell målscorer bør befinne seg når en
potensiell målsjanse er under oppseiling. Det gir også store konsekvenser for hvordan
man bør trene på avslutninger.

19

20

Oversikt over tidenes
toppscorere I Premier League.

21

22

23

Resultatet av datainnsamlingen (og egen erfaring) går i korte trekk ut på at de
aller fleste målene scores innenfor 16 meteren, og så mye som 2 av 3 mål
innenfor 11 meteren. Svært mange mål scores nært målet, selv om det fins
unntak blant spillere. En del spillere med ekstremt god skuddfot scorer en del
fra utenfor 16 meteren, mens andre typiske målscorere nesten utelukkende
scorer målene sine innenfor 16 meteren.
Med disse faktaene er det jo naturlig å spørre hvordan man da skal trene
avslutninger. Min klare mening på det er at man må trene på det man vil bli
god til! Konsekvensen av at de fleste målene scores nær mål på ett touch er
at da må man trene på akkurat det. Den klassiske «avslutningsøvelsen» der
7-8 personer står på rekke midt utenfor 16 meteren og spiller vegg med
trener og skyter, er veldig lite relevant. Det er viktig å ha et godt skudd og
man blir selvfølgelig bedre også av en slik øvelse, men relevansen i forhold til
kampdimensjonen er lav. Øvelser der avslutningen kommer fra 11 meteren
feks etter innlegg fra siden er mye mer kamplik. De fleste situasjoner innenfor
16 meteren er kamprealistisk, og alle slike avslutningsøvelser bør ha en
«stress» dimensjon over seg, dvs at man må venne seg til å avslutte fort.
24

For å bli god nok til å beherske forskjellige former for avslutning trenger man
mye repetisjoner. Jeg mener all avslutningstrening trenger to ulike aspekter,
der det ene er masse repetisjoner, og der det andre er kamplike situasjoner
der øvelser blir utført i fullt tempo.

Et enkelt prinsipp for en angriper er å prøve å holde farta i en mot en
situasjoner. En forsvarsspiller ønsker i utgangspunktet å sinke angriper slik at
han kan komme i bedre posisjon eller få hjelp fra medspillere. Angriper har de
beste kortene når han kommer i stor fart og i tillegg kommer seg innenfor 16
meteren. Å møte angrepsspillere i stor fart er alltid vanskelig å forsvare seg
mot. Innenfor 16 meteren må også forsvarer være forsiktig pga av
straffetrusselen, dvs at det gir bedre arbeidsvilkår for angriper.

25

Jeg mener det er viktig å signalisere og kommunisere med ballfører at man vil
ha ballen. Her er det selvsagt viktig at man signaliserer kun de gangene det
er hensiktsmessig å gjøre det. Ofte er det situasjoner i spillet der ballfører kun
kan slå etter stemmen og dermed kan slå blindt fra pressede situasjoner. I
tillegg er det veldig bra for innlegger å ha noe å sikte på i feltet slik at
innlegget ikke bare blir løftet inn i feltet uten mål og mening. Hvis innlegger
får et signal om at angriper ønsker ballen er det også mye lettere å få til et
mer presist innlegg. Dette er også i stor grad en relasjonell ferdighet der det
kan være svært mye å hente for alle parter ved rett bruk av kommunikasjon.

26

Dette er noe som sannsynligvis blir viktigere og viktigere i moderne fotball.
Spillere som besitter spisskompetanse og ferdigheter i en mot en situasjoner
blir bare viktigere og viktigere. I dagens fotball er det en stor fordel å kunne
dra av og passere en motspiller, og dette er noe alle offensive spillere bør
kunne. Å klare å utnytte sine kvaliteter er selvfølgelig alltid viktig, og det å
søke til de situasjoner man er god til bli en oppgave både for trener og den
enkelte spiller. “Godfot-teorien” til Nils Arne Eggen er velkjent og har med
rette oppnådd stor anerkjennelse og trenger ingen nærmere presentasjon
her.

27

Et psykologisk viktig aspekt ved å skulle være en potensiell målscorer over tid, er
evnen til å takle bommer og misbrukte sjanser. Vi vet at de beste spissene i verden
maksimalt scorer på en av to sjanser i gode perioder, mens det er vanlig å regne med
at et lag scorer på en av tre til en av fire sjanser, litt avhengig av hvordan man teller
sjanser. Poenget her er å understreke at alle spisser i perioder opplever ”måltørke” og
perioder med mange misbrukte muligheter. Det kan være tøft å takle disse periodene
med stort press fra omgivelsene og seg selv. Jeg skal her nøye meg med og bare si at
hver enkelt spiller (og trener) må finne sine måter å takle disse periodene på. Skal
man bli en stabilt god målscorer over tid er det helt avgjørende at man er dyktig til å
takle disse periodene som alltid vil komme.

28

Mitt siste punkt er å treffe mål! Det er selvfølgelig logisk at man må treffe mål
for å score, men poenget er at dette gir en del konsekvenser for hvordan
avslutte og ikke minst hvordan man skal trene.
Mitt poeng er at det er viktig å legge inn “sikkerhetsmargin” i avslutningene og
tenke hva som gir størst mulighet for mål. På samme måte som at mange
spesielt unge spillere ønsker å skyte hardest mulig, er det mange spillere
som ønsker å lage finest mulig mål. Det er mye sikrere og gir en mye større
uttelling over tid og feks sikte en halv meter fra stanga på et nærskudd eller
evt plassere ballen rett utenfor rekkevidde for keeper. Å legge inn
sikkerhetsmargin betyr gjerne i praksis å bytte ut noen flotte mål med enda
flere ikke fullt så flotte mål. Valget bør være enkelt for den som vil bli
toppscorer.
Viktig er det også i trengte situasjoner nært mål og få avgårde en avslutning.
Jeg bruker å si at tåskudd er helt greit om situasjonen tilsier det. Nær mål og
nær keeper er det lite som skal til for å få ballen over streken.

29

Noe som også er viktig når vi snakker om avslutninger er det å ha et godt
avslutningsreportoar. Jeg mener det er viktig å kunne avslutte fort og godt på de
forskjellige mulighetene som byr seg, og jeg har tidligere snakket varmt om det å
være allsidig. Det mener jeg fortsatt er viktig, men det betyr ikke det samme som at
man må være like god med begge bein og i tillegg en god hodespiller. Det kan tvert
imot se ut som om at det å være ekstremt god med en fot, eks Messi og Shearer, kan
være vel så effektivt som å ha to tilnærmet like gode føtter.
Det viktigste ikke om man har to gode skuddbein, men at man har et reportoar til å
kunne løse de avslutningsmuligheter som kommer. Det fins som sagt mange
forskjellige måter å score mål på, og så lenge man scorer har man aldri gjort noe feil.
Det er utvilsomt bra å kunne heade ballen i mål fra seks meter, men om trening på det
over tid gir flere mål enn å prioritere annen form for avslutningstrening er jeg usikker
på. Statistikken viser at det kan være vel så bra å inneha (og dermed prioritere i
treningsarbeidet) ekstremkvaliteter. Likevel er det også her store forskjeller blant
typiske målscorer.

30

Læringsteori:
For å prøve å besvare spørsmålet om i hvor stor grad det er trenbart å bli en
god avslutter kan det være interessant å knytte målscoreregenskaper til
tradisjonell læringsteori. Spørsmålet blir rett og slett om det er mulig å «lære»
å bli en god avslutter, eller om det er noe som i stor grad er medfødt (slik som
feks hurtighet).
Mange hevder «toppscoreregenskaper» er noe man har, dvs et instinkt eller
medfødt «teft», som man dermed må ha for å være god til å score mål. Jeg
mener derimot at målscoreregenskaper i stor grad er trenbart og ønsker å
knytte evnen til å LÆRE å score mål sammen med anerkjente læringsteorier.
Dette vil jeg gjøre slik at innholdet i oppgaven blir noe mer enn bare synsing
og personlige meninger fra min side. Det er lett å kvantifisere tallmateriale om
fra hvor mål scores, antall touch osv, og ut fra det trekke fakta. Langt verre er
det å slå fast noe sikkert når det gjelder kvalitative undersøkelser. Anerkjente
læringsteorier kan hjelpe arbeidet vesentlig og eventuelt gi egne meninger
større tyngde.

Det fins som sagt ulike måter å forstå begrepet «læring» på.
Grovt sett fins det to ulike retninger innen læringsteori: det kognitive og det
sosiale.

31

Kognitiv læringsteori:
Å ha et kognitivt læringsperspektiv betyr at man ser på læring som en mental
prosess der hvert enkelt individ er hovedaktøren i alle læringsprosesser.
Individet mottar og bearbeider selv informasjon og inntrykk, som etterhvert
blir til ny kunnskap, altså læring. Kognitiv læring vektlegger individets evne til
selv å omforme inntrykk og situasjoner til ny kunnskap. Etablerte «sannheter»
i et samfunn blir dermed ikke nødvendigvis til ny kunnskap hos det enkelte
individ så sant det ikke stemmer overens med vedkommendes eget mentale
kart og overbevisning.
Generelt må man si at temaet kognitiv læring er et stort og komplisert felt der
det finnes flere forskjellige retninger og meninger innen forskningen. Det vil
bli altfor omfattende å gå i detalj på dette i denne oppgaven. Det de fleste
imidlertid synes å være enige om, og som også er avgjørende for læring i
fotballen, er det “ at sjansen for læring og hukommelse stiger med graden av
bevisst oppmerksomhet som informasjonen skjenkes”. (Bråten, side 111).
Det betyr med andre ord at læring skjer best ved høy grad av konsentrasjon!

Sosial læringsteori:
Det å ha et sosialt læringsperspektiv betyr at man i stor grad ser på
omgivelsene rundt hvert enkelt individ som avgjørende for all type læring og
tilegning av ny kunnskap. Det betyr at man ser på samfunnet som en
viderefører av gammel kunnskap til nye generasjoner, og legger mye mindre
vekt på egne kognitive prosesser rundt læring. Det er med andre ord helt
avgjørende hvordan omgivelsene rundt en er og opptrer for hva og hvordan
man lærer. Med et slikt læringssyn innen fotballen vil dette være av
avgjørende betydning for hvordan utviklingen av enkeltspillere vil skje på et
lag. Et dårlig treningsmiljø med dårlige vaner vil feks bli overført til den nye
generasjonen fordi unge spillere “lærer” av omgivelsene rundt.
Viktig å understreke i denne sammenheng er at selv om kunnskapen i stor
grad blir sett på som overføring av kjent kunnskap, vil det også kunne skje en
viss utvikling i miljøet. Uten å gå for dypt inn i teorien hevder en av pionerene
innen denne tenkningen, Vygotsky, at det i tillegg til læring av gammel
kunnskap også ligger til rette for nytenkning og utvikling. Vygotsky bruker
begrepet «den nærmeste utviklingssone» om forhold som vi ikke mestrer helt
men som er innen rekkevidde. Det vil si at med kyndig hjelp og egen basis og
32

erfaringer ligger også alt til rette for en forsiktig utvikling av ny kunnskap, og
ikke bare en tilegnelse av gamle etablerte sannheter. (Bråten, side 48).

Læring i et sosialt-kognitivt perspektiv og
selvregulerende læring.

Som vi har sett kan læring i grove trekk deles i to hovedretninger innen
psykologien/læringsteorier. I denne oppgaven ønsker jeg å benytte meg av
en retning innen læringsteorien som kalles «selvregulert læring». Dette er en
teori som har sitt utspring ut fra en kombinasjon av de nevnte to
hovedsynene innen læringsteori, og som har vokst fram som et aktivt
forskningsfelt innen sosial-kognitiv teori de siste tiårene. (Bråten, side 22)
En av hovedpersonene bak denne teorien er amerikaneren Albert Bandura,
som i tillegg til å benytte denne teorien innen skole, også behandler temaer
som feks idrett i sitt arbeid. Dette gjør denne teorigrenen spesielt interessant
for meg.
Selvregulært læring vektlegger viktige sider både fra den sosiale og den
kognitive retningen innen læringspsykologien. Det er en dynamisk
tilnærmingsmåte å tenke læring på, der man både lærer fra omgivelsene, der
man selv påvirker omgivelsene og der man også bruker sine egne mentale
kart og erfaringer til å omsette ytre og indre påvirkninger til nyttig læring.
Individet selv har altså en sentral plass i læringsprosessen.
Et annet og svært viktig aspekt innen denne tenkningen er at man også
vektlegger motivasjon og målsetninger hos den enkelte som helt sentrale
elementer i læringsprosessen. Dette anser jeg selv som svært viktig innen all
form for læring, og er en grunnene til at jeg ønsker å benytte meg av denne
teorien i drøftingsdelen av oppgaven. Uten mål og ambisjoner innen fotballen
anser jeg det som svært vanskelig å utvikle seg nevneverdig som
fotballspiller, det være seg som målscorer eller keeper.
Bandura mener også at selve kjernen for i det hele tatt å anstrenge seg for å
oppnå noe, er at man har troen og et ønske om at det er mulig å oppnå sine
mål gjennom sine handlinger. Det er i hans teori altså en stor grad av
motivasjon og realistiske læringsmål som ligger til grunn for en god læring.
33

Et annet viktig aspekt ved denne teorien er holdningen om at innsats nytter!
Gode selvregulerende elever eller fotballspillere har en holdning om at
innsats over tid er helt essensielt for at man skal lykkes i å bli bedre. Ivar
Bråten skriver: «Dersom selvregulert læring skal utvikles hos elever eller
studenter, er det trolig ingen vei utenom en systematisk og langvarig innsats,
både fra de som underviser og fra de lærende selv». (Bråten, side 186). Han
understreker også at dette ikke bare gjelder i skolen og undervisning, men vel
så mye i andre yrker og sider av samfunnet.
Selvregulært læring bærer altså med seg viktige sider av både kognitiv og
sosial teori med hensyn til læring. Et sentralt punkt innen denne teorien er at:
«menneskelig agens dreier seg om å kunne handle annerledes enn det
omgivelsene dikterer; omgivelsene er altså slett ikke noe vi uunngåelig må
innordne oss eller rette oss etter». (Bråten, side 22)
Av dette forstår vi at selvregulært læring i stor grad vektlegger individets evne
til selv å påvirke læringen og dermed utviklingen av ny kunnskap.
Det er også viktig å understreke at selv om selvregulært læring vektlegger
individets selvstendighet, er det ikke uvesentlig hva samfunnet rundt individet
representerer. Hvert enkelt individ blir påvirket og påvirker det sosiale
nettverket rundt en, og dermed også måten å tenke og lære på. Det er altså
en dynamisk prosess som hele tiden er under utvikling og påvirkning. Det vil
være svært viktig innen en læreprosess i fotballen hvordan lagkamerater
oppfører seg og agerer, men vel så viktig er hvordan du selv er.
Som et siste og viktig punkt innen selvregulært læringsteori vil jeg nevne
hvordan to sentrale aktører innen denne teoriretningen, Barry J. Zimmermann
og Paul R Pintrich, ser for seg hvordan læringen helt konkret foregår.

34

De deler selve læreprosessen inn i tre faser:

1.)

Aktivering og planlegging

2.)

Strategibruk og viljestyring

3.)

Refleksjon og reaksjon

Den første fasen i en læreprosess er aktivering og planlegging. Hvis vi holder
oss til fotballen kan det være noe så enkelt som å planlegge en hel fotball
økt, tiden man skal bruke, hva man skal gjøre, målsetninger for økta og
aktivering av kunnskap og motivasjon. Med aktivering av kunnskap mener jeg
feks å bruke kunnskap om feltet til å planlegge hva som er hensiktsmessig å
trene på. Vil du feks trene på avslutninger er det også veldig viktig at man vet
hva som er viktig å trene på, feks fra hvor scores målene.
Andre fase med strategibruk og viljestyring betyr i praksis selve
gjennomføringen av fotballøkta som er planlagt. Hukommelse, gjennomføring
uten distraksjoner, oppmerksomhet, konsentrasjon og evt
overvåking/samarbeid med en kyndig trener er stikkord i denne
sammenheng.
Tredje fase vil som overskriften antyder handle om refleksjon og reaksjon.
Etter endt fotball økt evaluerer men hva som gikk bra eller dårlig, hva man
bør forandre på, hva man bør forsterke osv. Det betyr i praksis at man etter
en fotball økt ikke er ferdig med treningen. For å få en best mulig
læringseffekt av treningen er det viktig å reflektere over økten og eventuelt
reagere på ting man vil forandre på. Hvis man ikke reflekterer over økta er
man heller ikke i stand til å videreutvikle seg og forandre på ting. Dvs at man
kan komme til å gjøre samme feil om og om igjen.
Selv om alt dette kan høres veldig teoretisk ut og langt fra det de fleste
opplever som relevant i fotballhverdagen, er min påstand at det faktisk er slik
mange gode fotballspillere bevisst eller ubevisst jobber. Spesielt i en
egentreningsøkt består gangen i at man planlegger, gjennomfører og
evaluerer. Kvaliteten på læringen og dermed utbyttet av økta, vil ut fra teorien
om selvregulert læring avhenge av hvor flink man har vært i de nevnte tre
faser! Dette stemmer også veldig godt overens med egen erfaring fra feltet.

35

Drøfting.
Som jeg sa innledningsvis er hovedproblemstillingen om man kan lære å bli
en god målscorer.
Det fins innen fotballen ulike meninger om det å bli eller være en god
målscorer er trenbart eller ikke. Enkelte hevder at det å være en god
målscorer er et instinkt eller ferdighet man har med seg i spillet og som
dermed i liten grad er trenbart. Jeg vil her ta utgangspunkt i noen av mine
egne punkter som jeg mener er viktig for å bli en god målscorer og drøfte i
hvor stor grad dette er trenbart sett i tilknytning til nyere læringsteori.

Som sagt finnes det forskjellige syn på dette området. Jeg har lyst å trekke
frem tidenes beste hockey-spiller, Wayne Gretzky, som et eksempel på en
som mener at alt er ekstremt trenbart. I boken «A Peter Gzowski Reader»
sier Gretzky selv at han ikke hadde noe særskilt talent. Alt han oppnådde var
gjennom hardt og metodisk arbeid, der han feks studerte puckens bevegelser
gjennom en kamp i timevis sammen med sin far. På den måten lærte han seg
blant annet hvor pucken oftest befinner seg gjennom en vanlig hockeykamp.
Dette mente han økte hans spilleforståelse og ga han en fordel til å kjenne
igjen typiske mønstre og situasjoner som ofte oppstår. Han konkluderer selv
med at «det er kun trening» som gjorde han til den hockeyspilleren han ble.
(oversatt av nettavisen 19 okt 2012)
Han sier videre at han sikkert har brukt like mye tid til å studere hockey som
en medisin student har brukt til å studere medisin. Gretcky står den dag i dag
med 61 rekorder i verdens beste hockeyliga, NHL, og han er den eneste
spilleren som har gjort over 200 målpoeng i NHL på en sesong. Dette har han
til gjengjeld gjort fire ganger og er også med det tidenes mestscorende i
ligaen.
Gretzky er et typisk eksempel på at innsats over tid nytter! Hvis vi følger
tenkningen innen selvregulert læring er han åpenbart meget bevisst på
planlegging og aktivering av kunnskap samt evaluering. Uten at det kommer
fram så mye om den selve aktive treningsinnsatsen i intervjuet, vil den også
sannsynligvis være meget god, gitt interessen og motivasjonen han viser for
å bli bedre. Med en slik innstilling ligger alt til rette for en god utvikling, der
selvfølgelig talent og fysiske egenskaper også vil spille inn på hvor langt man
kan nå.

36

Mitt eget syn på dette spørsmålet er at veldig mye er trenbart og at det meste
kan læres så sant forholdene, motivasjonen og gjennomføringskraften er til
stede. Det er også etter mitt syn svært viktig at motivasjonen er stor nok og at
ønsket om å bli bedre(lære) er genuint. Dette trekkes også frem i teorien om
selvregulert læring som et grunnleggende premiss for at en utøver (eller
skole-elev) skal oppleve fremgang.
I tillegg mener jeg at gjennomføringskraft er et svært viktig punkt i alle
læringsprosesser. Det er mitt inntrykk at dette er et undervurdert punkt innen
både trening og læring. I toppidrett handler det i dag om å flytte grenser og
dermed må enkeltutøvere “tåle å ha det vondt” i perioder. Dette er også noe
selvregulert læring trekker frem som noe grunnleggende viktig for å oppnå
fremgang. «Gjennomføring uten distraksjoner» er et annet uttrykk for
gjennomføringskraft og er en viktig premiss for at læring skal kunne skje.
Motivasjon og gjennomføringskraft er to grunnpilarer innen all form for læring
og fremgang.
Et av de viktigste punktene jeg har i mitt foredrag når det gjelder å score mål
er det å være til stede og posisjonere seg rett innenfor 16 meteren. På
samme måte som Gretzky mener han økte spilleforståelsen og målteften
med å studere puckens bevegelser under en kamp vil det samme kunne
gjelde innen fotballen. Det vil ifølge selvregulert læringsteori være fullt mulig å
lære seg hvor det er mest hensiktsmessig å plassere seg for å score mål.
Et godt utgangspunkt i fotball er å sørge for at man er innenfor 16 meteren
der målene scores. Det vil feks være svært viktig å vite for en målscorer hvor
mål oftest scores fra! Hvis vi bruker plansjene fra de fire toppklubbene som et
utgangspunkt ser man at de aller fleste målene scores fra kort hold. De aller
fleste målene scores altså innenfor 16 meteren og hele to av tre mål scores
innenfor 11 meter! En midtbanespiller som ønsker å score flere mål bør
derfor sannsynligvis først og fremst sørge for å være mer inne i farlig sone for
å øke scoringsstatistikken sin.
Man fremhever ofte Messi og Ronaldo som de to beste målscorerne i verden,
og da er det gjerne snakk om Ronaldos langskudd og Messis driblerier. Slik
scorer de også en del mål. Likevel er det som vi har sett kun en liten del av
deres samlede antall mål. Ronaldo scoret på fem virkelige langskudd i forrige
sesong av totalt 46 mål i serien , mens Messi lagde seks eller syv av sine
totalt 50 mål i serien etter typiske dribleserier. Dette er høye tall for begge to
på sine spesialferdigheter, men faktum er at det vi forbinder med Messi og
Ronaldo ser vi ganske sjelden komme frem i kamp og ende med mål. Det
Messi og Ronaldo er bedre på enn noen andre, og som vi sjelden snakker
om, er at de begge er ekstremt god å komme til sjanser og omsette de i mål
fra kort hold! De scorer begge mer mål enn noen andre fra kort hold og
gjerne på ett touch! Ingen scorer flere mål enn de to på de såkalte «lette
37

scoringene». Dette i hovedsak, i tillegg til deres ekstremferdigheter på skudd
og dribling, gjør dem til verdens beste målscorere i dag. Messi scorer nesten
åtte av ti mål innenfor 11 meter, mens Ronaldo kun scorer 15 % av målene
utenfor 16 meteren til tross for kanskje verdens beste skuddfot. Samlet sett
for fire av de beste lagene i verden scores ca 86% av målene innenfor 16
meteren i forrige sesong, mens to av tre mål scores innenfor elleve meter. .
Dette samsvarer godt med statistikken for toppscorerne i Premier League fra
hvor målene scores fra.

Poenget med disse faktaene er at gjennom kunnskap som man benytter seg
av under trening og planlegging har man i følge selvregulert læringsteori en
god plattform for videre læring. I dette konkrete eksemplet om fra hvor
målene scores vil man ifølge teorien ha et godt utgangspunkt for læring
gjennom riktig planlegging av en treningsøkt, selve gjennomføring av økta
der man blant annet legger kjent kunnskap til grunn og til slutt refleksjon og
evaluering etter endt økt. Hvis du vet hvor målene scores fra planlegger du
også økta slik at det er de kamplike situasjonene du trener på, i dette tilfellet
avslutninger som ofte oppstår i kamp.
En avslutnings økt der man ønsker å fokusere på dette viktige punktet og
ønsker å oppnå en læringseffekt på dette området bør derfor bygges opp
etter disse prinsippene. Man planlegger økta ut fra kunnskap om hvor målene
scores fra, sørger for at motivasjon og ytre forhold ligger til rette, man
gjennomfører økta med konsentrasjon og man evaluerer og reflekterer etter
endt økt. Ut fra teorien om selvregulert læring vil det i dette tilfellet skje en
læring der læringseffekten bestemmes av hvor dyktig man er i de forskjellige
fasene. Læringen er en dynamisk prosess der man selv er hovedaktør, men
også blir påvirket av en evt trener og medspillere/motspillere. I og med at
selvregulert læring har elementer i seg fra både sosial og kognitiv
læringsteori vil en ung spiller feks kunne lære mye fra en eldre rutinert (og
dyktig) medspiller. Ved å se på andre og lære fra dem er som kjent det
sentrale i sosial læringsteori. Å komme oftere i riktig scoringsposisjon er
utvilsomt noe en potensiell målscorer kan lære seg og er etter min mening
det letteste å gjøre noe med på kort sikt.

Et annet punkt i mitt avslutningsforedrag som er godt dokumentert (men
likevel omdiskutert) er punktet om å avslutte fort. Ut av alle mine egne
scorede mål i karrieren er hele syv av ti mål blitt scoret på ett touch, mens
kun15 prosent av målene ble scoret etter tre touch eller mer. Tall for de fire
toppklubbene i forrige sesong viser mye av det samme, 65 prosent av
målene blir scoret på første touch. En spiller som Ronaldo scoret 74 prosent
38

av sine mål på første touch, mens Rooney scoret hele 85 prosent av målene
på første touch. Dette betyr som sagt ikke nødvendigvis at alle avslutningene
måtte skje fort, men tendensen er klar. Tesen om at «man har bedre tid enn
man tror» stemmer iallfall ikke for egen del, og jeg mener at statistikken som
viser at en så stor del av målene scores på første touch bekrefter dette. I
dagens fotball går alt fortere og fortere og man får mindre tid i
avslutningsøyeblikket.
Det er soleklart at dette er noe man kan trene på. Ren ferdighetstrening når
det gjelder avslutningsteknikk er selvfølgelig svært viktig, men like viktig er
innstillingen og holdningen til avslutningene. Hvis vi holder oss til vår
læringsteori vil mye av det vi så på i forrige punkt gå igjen, men i tillegg vil
prinsippet om langvarig systematisk arbeid være spesielt viktig på dette
området. Mens forrige punkt i stor grad handlet om å vær på rett plass til rett
tid noe som i stor grad er en mental sak, vil dette punktet i større grad handle
om å bli teknisk god nok på selve avslutningene.
Det betyr at det er langvarig innsats både fra den lærende og de som
eventuelt skal lære fra seg som blir det sentrale i denne sammenhengen.
Mange læringsteorier eller psykologiske teorier har etter min mening en
tendens til å bli vel teoretiske og dermed vektlegge det praktiske arbeidet for
lite! Selvregulert læring vektlegger i stor grad selve arbeidet som må
gjennomføres for å oppnå ønsket effekt. Som tidligere nevnt fremhever
Bråten at det sannsynligvis ikke er noen vei utenom langvarig og systematisk
arbeid for å få en god læringseffekt. Dette tror jeg er et riktig bilde også innen
fotballen, og et synspunkt de fleste fotballspillere og fotballtrenere er enige
om.
Hvor god den enkelte kan bli til å avslutte fort og effektivt er dermed et
spørsmål om flere faktorer. En del fysiske og mentale begrensninger er
selvsagt til stede hos alle, men i prinsippet er det i følge teorien store
muligheter å bli bedre for samtlige så lenge en del andre viktige
forutsetninger er til stede.

Punktet om å ha en plan er også et svært viktig punkt for meg. Jeg mener det
er viktig og til god hjelp i en avslutningssituasjon at man vet hva man skal
gjøre i visse gitte situasjoner. Det vil være vanskelig å ha detaljerte planer for
alle tenkelige scenarioer, men mange situasjoner ligner på hverandre og er
sammenlignbare. Veldig mange spolerte målsjanser kommer pga nøling eller
at avslutter ombestemmer seg rett før avslutningen. Dette er noe man etter
min mening har gode muligheter å trene på og med god effekt.
I følge selvregulert læringsteori vil man også på dette punktet kunne oppnå
stor læringseffekt med rett tilnærming. Ved å eksempelvis benytte seg av
39

erfaring fra andre, statistikk, egne erfaringer, keepers erfaring osv går det an
å lage seg mange effektive «kjøreregler» for de fleste typer avslutninger. Med
et utgangspunkt i egne styrker og svakheter vil det være fullt mulig å lage seg
et effektivt avslutningsrepotoar på situasjoner som ofte oppstår i kamp.
Ved igjen å benytte seg av kunnskap fra seg selv og andre, planlegge
treningsøkter, gjennomføre med konsentrasjon og deretter evaluere vil det
også her foregå en kontinuerlig læringsprosess. Med teorien som
utgangspunkt er det igjen viktig å fremheve den systematiske jobbingen og
innsatsen. Dette er ikke noe man lærer seg over natten, men er til gjengjeld
veldig trenbart og utvikling vil skje med rett påvirkning.
Generelt om alle disse tre punktene kan man si at den aktuelle utøver må
sette seg ned og definere hva han vil bli bedre på (mål), planlegge ved å
benytte seg av eksisterende kunnskap, gjennomføre trening med
konsentrasjon og til slutt evaluere. Det vil være viktig å sette seg mål slik at
treningen styres mot noe. Gjeldene kunnskap er også viktig å benytte seg av
slik at man kan starte treningen fra et så høyt nivå som mulig. Deretter må
man systematisk planlegge treningene. Selve gjennomførelsen er kanskje det
viktigste, og uten en stor grad av tilstedeværelse og konsentrasjon vil det
være svært vanskelig å oppnå stor fremgang eller god læring. Evalueringen
og eventuelle tilbakemeldinger er også svært viktig og gjør dette til en
prosess der man hele tiden vil se en utvikling. Viktig å understreke er at hvis
det slurves på noen av områdene i denne prosessen vil læringseffekten
minske.
Hvis man kombinerer de tre punktene om å avslutte fort, det å komme seg i
de posisjonene målene oftest scores fra og det å ha en plan, vil man ha et
godt utgangspunkt for videre arbeid. Læringseffekten og læringsmulighetene
vil i følge teori og egen mening være til stede, dog kreves det stor
egeninnsats og konsentrasjon. I tillegg vil det hjelpe godt på å ha kyndige og
dyktige medhjelpere. Det å ha et godt treningsmiljø der mange ønsker å
utvikle seg vil i følge teorien virke positivt inn, gitt vektleggingen av
motivasjon til egentrening og omgivelsenes påvirkningskraft.

40

Konklusjon:
Det viktige i disse eksemplene er å påvise at det i følge selvregulert
læringsteori i stor grad er trenbart å bli god til å score mål. Det vil være noe
som er mer trenbart, men viktige sider hos målscoreren vil ifølge teori og
egen erfaring være svært trenbart. En del åpenbare begrensninger slik som
feks hurtighet og høyde vil gjøre det vanskelig å bli ekstremt god på enkelte
ting. Det som imidlertid er viktig å understreke er at man skal forsøke å bli
best mulig ut fra eget potensiale, og ut fra teorien om selvregulert læring og
de muligheter for enkeltindivider som ligger her, er det ingen tvil om at
muligheten for fremgang og læring er meget god på nær sagt alle områder
som avslutter. Det må likevel ligge en del premisser i bånn, slik som en sterk
motivasjon og et reelt ønske om å bli bedre.
Det er heller ikke slik at for å bli en god avslutter så må du være god på alt.
Det er en fordel å være hurtig og ha to gode skuddbein, men det er ikke
avgjørende for å score mye mål. Tidenes toppscorer i Premier League, Alan
Shearer scorte kun 19 av 260 mål med venstre fot, mens Messi i 2011/2012
sesongen kun scoret ett mål på hodet. (av 50 seriemål). Det vil derfor være
svært gode muligheter for nær sagt alle typer spillere å utvikle bedre
målscorer-egenskaper, fordi det fins mange måter å bli god på. Forskjellige
spillertyper har forskjellige sterke sider. Jeg påstår at hvis man er flink nok til
å komme i riktig posisjon foran målet er allerede mye av jobben gjort.
Deretter handler mye om å øke effektiviteten foran mål. Hovedarbeidet for en
som vil bli en god målscorer blir dermed som punkt en å komme seg til
sjanser, og som punkt to å være så effektiv som mulig.
Begge deler er veldig trenbart. Det handler om målsettinger, motivasjon,
kunnskap, gjennomføringskraft, konsentrasjon, gode hjelpere og riktige
refleksjoner og reaksjoner.

41

Avslutningsvis vil jeg si at jeg ser på meg selv som en praktiker innen fotball.
Det må aldri bli slik at en læringsteori bestemmer retningen på all
fotballtrening. Derimot ser jeg helt klart nytten av å også bruke deler av
denne teorien, som i stor grad springer ut fra læring på andre områder i
samfunnet, som et suplement til fotballens praktiske karakter.

Ut fra teorien om selvregulert læring er det helt klart ideer å ta til seg for
fotballtrenere og spillere, og selv om jeg personlig aldri har trent eller lagt opp
min treningshverdag ut fra teoretiske kriterier ser jeg at jeg i praksis har levd
etter mange av disse ideene. Man skal også være klar over at all form for
teori-bygging tar sikte på å forklare eller forenkle virkeligheten, slik at teori
skal stemme overens med virkeligheten. Mange innen fotballen er redd for å
bli for «teoretiske» og det er utvilsomt et poeng som trener å være i stand til å
formidle sine budskap og tanker på et språk og på en måte som alle forstår.
En stor utfordring blir derfor som trener å klare å bake inn sin pedagogikk og
psykologi i en praktisk treningshverdag. Derfor blir det også ekstremt viktig at
hoveddelen av læringen skjer ute på banen i praktiske forståelige former, der
hver utøver har mulighet til å prøve og feile, samt å få tilbakemeldinger fra
trener og medspillere. Konklusjonen på siste problemstilling er iallfall klar: Det
er fullt mulig å lære seg å bli en god målscorer og dette er i stor grad trenbart.

42

Sammendrag av Sigurd Rushfeldt UEFA trener A
oppgave.
Hvordan bli en god målscorer.
Jeg har i denne oppgaven fokusert på to hovedtemaer. Det første er i stor grad
erfaringsbasert og dreier seg om hva jeg mener er viktig å fokusere på for å bli en god
og stabil målscorer. I den forbindelse har jeg samlet alle egne scoringer på dvd og
systematisk gått gjennom målene for å finne ut hva som er spesielt viktig med tanke
på avslutninger. I tillegg har jeg samlet masse statistikk fra internasjonal fotball for å
kunne sammenligne tall (og meninger) med de beste målscorerne i verden. Oppgaven
bygger derfor på både mye fakta i kombinasjon med egne erfaringer og meninger.
Første del av oppgaven er bygd opp slik at jeg presenterer mine viktigste prinsipper
eller tips for å bli en god avslutter i sammen med faktatall og kommentarer.
Som del to i oppgaven drøfter jeg i hvor stor grad det er trenbart å bli en god
målscorer. Det fins de som hevder at målscorer egenskaper i stor grad er et instinkt
eller noe medfødt. Det betyr følgelig at dette i liten grad er trenbart. Enten ”har” man
det eller så har man ikke det. Likeledes fins det synspunkter på det motsatte, dvs at
dette i stor grad er trenbart. Som det klart kommer frem i oppgaven heller jeg mot
alternativ to.
I drøftingsdelen benytter jeg meg av anerkjente læringsteorier basert på forskning.
Dette gjør jeg for å få en dypere forståelse for begrepet læring og for å belyse trening
i fotball og avslutninger fra et annet perspektiv enn bare det vanlige erfaringsbaserte.
Vi er mange innen fotballen som mener og synser mye om trening, så jeg tror det kan
være sunt å se på trening eller læring fra et litt annet perspektiv.

43

Litteraturliste:
- Ivar Bråten (red) Læring i sosialt, kognitivt og sosial-kognitivt

perspektiv.
Cappelen akademisk forlag 2002.
- Aksel Bergo, Pål Arne Johansen, Øyvind Larsen, Andreas
Morisbak: Ferdighetsutvikling i fotball, handlingsvalg og handling.
Akilles Oslo 2003.
- Wikipedia.

- Diverse videomateriale.

