Skriftleg oppgave på UEFA A-lisenskurset 2013
Av
Jan Tore Jåstad

Toppspelarutvikling i Sogn og Fjordane
- Utvikling og omdanning av toppspelaremne -

«Fortsetta å vera raoe pao å legga te rette fø å utvikla unge toppspelarar»

1

1. FORORD
Denne oppgava utgjer den skriftlege delen av mitt UEFA A-lisenskurs 2012 og omhandlar
toppspelarutviklinga i Sogn og Fjordane, og då med ei særskild vekt på prosessen med å få
fram spelarar frå fylket som kan vera aktuelle for Sogndal IL Fotball sitt A-lag.
Sidan 2004 har eg arbeidd som spelarutviklar i Sogn og Fjordane Fotballkrets, der målgruppa
har vore spelarar i alderen 13-16 år og gjennom desse åra har eg vore så heldig at eg har fått
fulgt fleire unge spelarar frå fylket på vegen gjennom den norske spelarutviklingsmodellen,
frå å vere talent – eller «emne» som me skal omtale dei som i denne oppgava – på vegen til å
bli toppspelar. Nokre av emna har lukkast i det å ta steget inn i toppfotballen, medan andre
ikkje har gjort det. Nokre av dei har heller aldri hatt benevnelsen ”talent” som ung, men har
likevel blitt toppspelarar. Etter nokre år i bransjen så er hovudinntrykket at det å bli
toppspelar er ein mangslungen veg – med ulike utgangspunkt og ulike vegar for ulike
spelarar, og det er nettopp dette som gjer fagfeltet så spennande og så gjevande å arbeide i.
Med dette som bakteppe var det derfor naturleg å velgje toppspelarutvikling i Sogn og
Fjordane som tema for den skriftlege oppgava, og spesielt å sjå på årsaker til kvifor ein har
lukkast med å få fram toppspelarar frå Sogn og Fjordane, om det ligg eit uutnytta potensiale i
fylket med å få fram endå fleire toppspelaremne – med eit særskild fokus på relasjonen
mellom toppklubben Sogndal og breiddeklubbane i fylket.
Stor takk til alle informantane både i breddeklubbane og i Sogndal Fotball som har stilt
velvillig opp for å bidra, takk til Rolf Navarsete og Tommy Øren for gode innspel og
samtalar, til Hilde som både har rydda plass i ein hektisk kvardag og hjelpt meg i metodejungelen, og ikkje minst ein stor takk til Reidar Vågnes som eg rett og slett har lært enormt
mykje av - både som tidlegare kollega og no som rettleiar gjennom heile A-lisenskurset. Top
man!!

2

INNHALDSLISTE
1. FORORD……………………………………………………………………………….1
2. SAMMENDRAG………………………………………………………………………4
3. INNLEIING……………………………………………………………………………5
4. PRESENTASJON AV PROBLEMSTILLING……………………………………...6
5. TEORI OG BAKGRUNN…………………………………………………………….8
5.1
Toppspelarutvikling i Sogn og Fjordane……………………………8
5.2
Kjenneteikn på toppspelarar frå Sogn og Fjordane……………….11
5.3
Kjenneteikn på gode utviklingsmiljø i bredden……………………14
5.4
Litt læringsteori – å lære seg fotball………………………………..15
6. METODE………………………………………………………………………………18
7. RESULTAT OG DRØFTING………………………………………………………..21
7.1
Korleis toppklubbane oppbattar begrepet «lokale spelarar»
og kor viktig oppfattar dei det er å ha lokale
spelarar på A-laget?............................................................................21
7.2
Kor viktig meiner toppklubbane dete r at det i deira
rekrutteringsområde vert utvikla så mange og så gode
toppspelaremne som mogeleg?...........................................................25
7.3
Kor god utteljing har Sogndal Fotball hat med dei
toppspelaremna frå Sogn og Fjordane dei har tatt opp
i A-stallen i perioden 1999-2012?........................................................27
7.4
Kva kan gjerast for å utvikle fleire og betre toppspelarar
i Sogn og Fjordane – med særleg vekt på samhandlinga mellom
breddeklubbane og Sogndl Fotball?...................................................31
7.5
SWOT-analyse………………………………………………………..38
8. KONKLUSJON………………………………………………………………………..39

9. LITTERATURLISTE…………………………………………………………………41

10. VEDLEGG…………………………………………………………………………….42

3

2. SAMMENDRAG
Oppgava tar for seg toppspelarutviklinga i Sogn og Fjordane, og ynskjer å betrakte denne som
to prosessar:
a) Å utvikle så mange og så gode toppspelaremne som mogeleg.
b) Å omdanne desse til toppspelarar.
Toppklubbane knyttar ofte toppspelarutvikling kun til omdanningsprosessen, men eg ynskjer
med denne oppgava å framstille begrepet meir heilskapleg, og tydeleggjere at førsteprosessen
er minst like relevant som den andre, og at toppklubbane har stor eigeninteresse av at denne er
så god som mogeleg. Eg tek utgangspunkt i mitt eige fylke og i Sogndal Fotball sin posisjon
som lokal toppklubb.
Teori- og bakgrunnskapittelet ser nærmare på kva årsaker som ligg til grunn for
ekspertiseutvikling, kva som har kjenneteikna toppspelarutviklinga og toppspelarane i Sogn
og Fjordane historisk sett, kva læringsteoriar som ligg til grunn for å lære seg fotball og kva
som kjenneteiknar gode utviklingsmiljø i breidden, og så langt som råd har eg freista å setje
dette inn i eit Sogn og Fjordane-perspektiv.
Undersøkjingsdelen av oppgava er todelt. Den første delen er av generell karakter og søkjer å
avdekke korleis toppklubbane betraktar lokal-begrepet, kor viktig dei meiner det er med
lokale spelarar, korleis dei ser på produksjonen av toppspelaremne i eige nærområde og kva
grunngjevingar dei har for dette.
Den andre delen rettar seg meir inn mot Sogn og Fjordane, mot Sogndal Fotball og
samhandlinga mellom topp og bredde. I denne andre delen ser eg på årsakene til at Sogndal
Fotball har lukkast så godt som dei har med å omdanne lokale emne til toppspelarar, og
dokumenterer dette med innhenta talmateriale, før eg på bakgrunn av samtalar og intervju
diskuterer nærmare korleis toppspelarutviklinga i Sogn og Fjordane kan forsterkast
ytterlegare. Utgangspunktet er heile tida den heilskaplege forståinga av det å utvikle
toppspelarar, og samhandlinga mellom topp og bredde.
Som eit vitenskapeleg dokument held truleg ikkje oppgava vatn i det heile. Til det er
komposisjonen og språkdrakta altfor laus og tilfeldig. Men eg håpar likevel at oppgava mi
kan vere eit bidrag inn mot norsk fotball si forståing av begrepet «toppspelarutvikling», at den
kan tydeleggjera for fleire kva faktorar som ligg til grunn for å lukkast slik Sogndal Fotball
har lukkast, og samtidig vera eit innspel i debatten om kva som skal til for å styrka
samhandlinga mellom topp og bredde ytterlegare - både i Sogn og Fjordane og i norsk fotball
generelt.

4

3. INNLEIING
Det var først då bygda Sogndal blei ein studiestad på byrjinga av 70-talet at både laget og
klubben byrja å ta form som eit «fylkeslag» då ungdom frå fylket flytta til Sogndal og byrja
studere der – og kombinerte dette med å spele fotball. Svein Bakke frå Holmedal er eit godt
døme på dette. Cupfinalen i 1976, då Sogndal frå nivå 3 møtte topplaget Brann, markerer
starten på klubben si reise i norsk toppfotball, og klarer laget å fornye tippeligakontrakten i
2013 kan klubben sjå tilbake på 40 år samanhengane på dei to øverste nivåa i norsk fotball.
Med eit lite befolkningsgrunnlag og små ressursar har Sogndal heile tida måtte gjere andre
prioriteringar enn konkurrentane, og satsinga på unge spelarar frå fylket har vore det aller
viktigaste i dette. Spesielt imponerande er det at Sogndal har klart å behalde denne profilen
gjennom 80- 90- og utover 2000-talet, relativt upåvirka av kva divisjon laget har spelt i - og
då dei i siste serierunde sesongen 2012 berga plassen i Tippeligaen med 2-0 over Brann på
Fosshaugane Campus var 7 av dei 11 som starta kampen frå Sogn og Fjordane. Ein
imponerande og beundringsverdig prestasjon.
Sogndal Fotball har heile denne tida vore ein naturleg og til dels også eineherskande forvaltar
av toppspelaremna frå fylket. Utan nevneverdig konkurranse frå andre toppklubbar slik ein
gjerne kan oppleve i meir tettbygde strøk av landet. Så godt som utan unntak har Sogndal
Fotball vore det miljøet som lovande spelarar frå fylket har søkt seg til, og det er i Sogndal
Fotball dei har teke steget frå å vere ung og lovande til å bli etablerte toppspelarar. Historisk
sett ser ein også at dei spelarane frå fylket som har etablert seg som toppspelarar, berre
unntaksvis har hoppa forbi Sogndal på vegen mot ei toppspelarkarriere. Azar Karadas
(Brann), Erik Sandal (Hødd) og Peter Orry Larsen (Aafk) er nokre døme på spelarar som har
gått vegen utanom Sogndal, men lista over dei som har gått vegen via Sogndal er mykje
lenger – utan at eg skal dra den opp her.

Interessa mi for temaet og arbeidsfeltet og yrkestilhøyrigheten til spelarutvikling kombinert
med engasjementet for Sogndal Fotball og for fylkesfotballen gjer at eg ynskjer å studere
nærmare kva mekanismar som ligg til grunn for å få fram toppspelaremne frå fylket og om
det finns mogelegheiter for å forsterke arbeidet ytterlegare, slik at det i framtida fortsatt vil bli
utvikla toppspelarar i Sogn og Fjordane, og som forhåpentlegvis er betre enn det dei har vore
fram til no.

5

4. PRESENTASJON AV PROBLEMSTILLING
Å avgrense eit fagfelt som er så vidtspennande og variert er i beste fall vanskeleg – nettopp
fordi vegen frå det å vere eit talent – eit «emne» - i ein breddeklubb til det å bli toppspelar er
så mangfoldig og så ulik frå spelar til spelar og frå miljø til miljø. Historien til Sogndal har
synt oss att gode, lokale spelarar kan komme frå så og seie kvar som helst, frå Kurt Heggestad
og Even Hovland som begge vaks opp i svært grisgrendte avkrokar som knapt hadde baner, til
Ørjan Hopen som i barndommen oftare var å finne på kunstgraset i veltempererte Sognahallen
enn i stova heime i Klippavegen.
Nokon har gått har gått direkte frå moderklubb til toppklubb som 16-17-åring og fått sin
kampkvardag på A-laget umiddelbart (Even Hovland), nokon har valgt å fullføre
vidaregåande skule lokalt og spele for moderklubben sin før dei har flytta til Sogndal (Rune
Bolseth, Børre Steenslid), nokon har tatt overgangen tidleg, men så blitt lånt ut til
moderklubb fram til han har vore klar (Per Egil Flo, Gustav Valsvik), medan andre igjen har
flytta til bygda primært for å studere/gå på skule og gått vegen via andrelaget til A-laget og
har fått seg ei toppspelarkarriere meir som ein konsekvens av eit utdanningsvalg meir enn at
ein blir aktivt henta av klubben (Eirik Skaasheim).
Det finns altså mange måtar og mange vegar å nærme seg ein toppklubb på, og det å finne
fasitar og presise oppskrifter på korleis det å drive toppspelarutvikling foregår blir derfor ei
krevjande og svært omfattande oppgåve, og for kvar fasit vi prøver å etablere rundt temaet
toppspelarutvikling vil det som regel dukke det opp eit unntak som forstyrrer leitinga vår etter
orden, oversikt og regelrette mønster.

Bilde 1: Tvillingane Stefan og Peter Aase – her på heimebane i Strandgata i Florø – er to toppspelaremne som i
2013 er under «omdanning» hos Sogndal Fotball.

6

Til tross for det mangslungne fagfeltet, så er det likevel grunn til å betrakte
toppspelarutvikling som to overordna og ulike prosessar. Den eine handlar å utvikle
toppspelaremne, det å utvikle spelarar som vi trur har eit potensiale til å bli toppspelarar,
medan den andre prosessen handlar om å omdanne desse emna til etablerte toppspelarar:

Toppspelarutvikling
Breiddeklubb

Å utvikle flest mogeleg og best
mogeleg emne

Toppklubb

Å omdanne emna til toppspelarar

Fig 1: Skjematisk framstilling av det heilskaplege toppspelarutviklingsbegrepet
Førsteprosessen - det å utvikle toppspelaremne - kan vi betrakte som summen av alle
faktorar, all påvirkning og all læring som skjer frå eit barn byrjar med den første leiken med
ballen – og kanskje til og med før det også – fram til barnet blir rekruttert inn i fotballen, blir
ein del av ein klubb og eit lag, og alle utviklingstrinn fram til spelaren er nådd 16-17-18 års
alder og framviser eigenskapar som gjer at vi kan ane konturane av eit framtidig potensiale
som fotballspelar på toppnivå. Vi ser det kanskje gjennom at ungdommen har eit uvanleg
høgt ferdighetsreportoar og presterer på eit relativt høgt nivå, eller vi ser det gjennom ein
uvanleg høg indre motivasjon til å bedrive mykje fotballaktivitet, lyst og evne til å ta i mot
læring og til å prioritere, han har ei nysgjerrighet på spelet og ei høg indre drift til å trene
mykje på eigenhånd. På bakgrunn av dette kan ein antyde og begrunne at spelaren syner seg
sjølv som eit toppspelaremne – utan at ein dermed kan konkludere at spelaren nødvendigvis
blir ein toppspelar i framtida.
Andreprosessen – det å omdanne emna til toppspelarar – handlar om summen av alle dei
påvirkningsfaktorane ein utset spelarane for med tanke på å legge til rette for og tilføre dei
den læringa og dei fysiske, mentale og ferdighetsmessige føresetnadene som skal til for å
beherske kvardagen i toppfotballen, til å bli ein del av ein A-lagstropp og til slutt spele seg inn
i ein 11’er.
Utgangspunktet for denne oppgava og forståing av dei to prosessane er at ein held dei klart
atskilte frå kvarandre, og forstår at førsteprosessen – det å utvikle toppspelaremne - stort sett
kan gå føre seg i kva breddeklubb som helst – uavhengig av tid og rom - medan
andreprosessen – det å omdanne emna til toppspelarar – kun kan foregå gjennom den
kompetansen, det klimaet og dei referansane som ligg i ein toppklubb. Eg legg til grunn for
det vidare arbeidet at det er ein fordel for toppklubbane og for norsk fotball generelt at desse
toppspelaremna er så mange som mulig og at dei er så gode som mulig, slik at toppfotballen
har flest mogeleg toppspelaremne å velgje mellom.

7

Hovudproblemstilling:
Innanfor toppspelarutviklinga ynskjer eg i denne oppgava å studere nærmare
toppspelarutviklinga i Sogn og Fjordane og hovudproblemstillinga for oppgava blir:
«Kva kan gjerast for å utvikle fleire og betre toppspelarar i herrefotballen Sogn og
Fjordane, med særskild vekt på samhandlinga mellom breddeklubbane og Sogndal
Fotball»
Som bakgrunn for og for å understøtte arbeidet med hovudproblemstillinga, ynskjer eg også å
studere nærmare følgjande underproblemstillingar:
1) Korleis definerer norske toppklubbar på herresida begrepet «lokal» når dei skal rekruttere
unge toppspelaremne til sin A-stall, og kor viktig oppfattar toppklubbane det er å ha
lokale spelarar på laget?
2) Kor viktig syns norske toppklubbar det er at det blir utvikla så mange og så gode
toppspelaremne som mogeleg i klubbane sitt rekrutteringsområde?
3) Kor godt lukkast Sogndal Fotball med dei toppspelaremna frå Sogn og Fjordane dei har
tatt opp i A-stallen sin i perioden 1999-2012?
5. TEORI OG BAKGRUNN
5.1 Toppspelarutvikling i Sogn og Fjordane
Sogndal og Sogn og Fjordane har i mange år hatt godt ry på seg for å stadig få fram nye,
lokale toppspelarar frå fylket, og ser ein på folketalet som i følge Statistisk Sentralbyrå
var på litt over 108 000 personar i 2012, så er det fort gjort å bli imponert, spesielt når ein
også veit at fylket er fullt av små bygder og «bygdebyar» og i tillegg er oppdelt av
fjordarmar som i alle fall fram til 2000-talet gjorde det å forflytte seg til ei utfordring.
No veit vi likevel at fotballhistoria er full av døme der folketal ikkje korrelerer stabilt med
antal toppspelarar eller på kvaliteten på desse: Island har om lag 320 000 innbyggarar og
har 50-60 spelarar i europeiske toppdivisjonar i VM i 2010 blei Uruguay med eit
befolkningsgrunnlag på 3,5 millionar nr. 4 i mesterskapet, og strengt tatt så er det ikkje
vanskelegare å forflytte seg i Sogn og Fjordane enn det td er i Nord-Norge eller i andre
deler av landet for den saks skuld.
Det er likevel imponerande at Sogndal over så lang tid har vore tru mot prioriteringane
sine og på filosofien sin om å utvikle lokale, unge spelarar til toppspelarar. Det er grunn
til å sei at klubben har lukkast svært godt samtidig som dei har vore ein stabil aktør i
norsk toppfotball over så lang tid. Sjølv om det vil svi like vondt for Sogndal som for
alle andre fotballklubbar den dagen dei rykker ned att i Adeccoligaen – for det vil skje så har historien synt at det er få klubbar i landet som lar seg affisere så lite av kva divisjon
A-laget spelar i som Sogndal. Filosofien har vore den samme, sponsorane har vore dei
samme, og leiarane både på sport, administrasjon og politikk er og har vore produkt av
den samme kulturen. Klubben vil truleg fortsatt kunne utvikle toppspelarar av lokale
emne – og klubben vil etter alle solemerker halde fram med å komme tilbake på det
øverste nivået.

8

Toppspelaremne frå små stader
Før vi går vidare kan det vere interessant å sjå litt nærmare på årsaker til at individ frå
små stader som vi finn i Sogn og Fjordane kan tilegne seg eigenskapar som gjer at dei kan
konkurrere på det absolutte toppnivå som vaksne.
Mykje kan truleg forklarast gjennom at det på mindre stader er mindre konkurranse om
fritida til ungane. Det er færre fritidstibod enn i urbane strøk, og då får idretten ein
naturleg sterk posisjon i lokalmiljøet. I Florø spelar du enten handball eller fotball, og
gjerne begge deler, og i Stryn står du gjerne på ski i tillegg. I mikroperspektivet kan desse
«idrettsstridane» kanskje verke forstyrrande og energitappande, men inntek ein
fugleperspetivet så bidreg kanskje dette smale utvalget idrettar til at ungane oftare er i
fysisk aktivitet enn det ungar i tettbygde strøk er, der fritidstilbodet gjerne er mykje
større.
På små stader er det også lettare for fleire å bli «sett» og å få anerkjenning for idrettslege
prestasjonar – noko som åpenbart må vere positivt for motivasjonen og det å halde på
vidare med idretten. Kjem du frå td. frå Stårheim i Nordfjord og driv med skiskyting er
det ikkje lett å stikke seg unna litt oppmerksomheit. Treff du i tillegg blinken nokre
gonger, så blir du sett, du får anerkjenning og blir ein del av eit miljø og sett på spissen er
du norgesmeister før du veit ordet av det. Miljøet har «lært» seg å bli god i skiskyting og
over tid blir det skapt ein kultur.
Noko av det samme gjeld for fotballen som er den klart største idretten i Sogn og
Fjordane. Sogn og Fjordane er det fylket i landet der flest barn og unge spelar fotball –
sett i høve folketal. Dette betyr at det kringom i dei små bygdene og i «bygdebyane» i
Sogn og Fjordane er høvesvis fleire som blir sett, det er fleire som får anerkjenning og
inspirasjon til å halde mykje på med fotball, og det er grunn til å tru at dette verkar svært
positivt inn på fylket sin gode produksjon av toppspelaremne.
Mange studier bekreftar også dette og viser at det å komme frå ein stor by ikkje er noko
udelt fordel dersom du til dømes skal bli verdens beste i ein idrett. Samtidig som det
truleg heller ikkje hjelper å komme frå ein knøttliten stad (Nyhaug Eide og Ripegutu,
NIH 2009) Det optimale kan sjå ut til å være å komme frå ein passe stor stad, der du kan
drive fritt med idrett og med konkurranse – noko som ser ut til å passe svært godt for den
bygdestrukturen som er i Sogn og Fjordane: Her er ingen svært store byar, men ein god
del «mellomstore stader» som Førde, Eid, Måløy, Florø, Stryn og med ein god del
«knøttsmå» stader som Vadheim, Stårheim, Veitastrond osv. i tillegg.
Det ser også ut til at mengden uorganisert idrett, der fleire aldresgrupper spelar saman, er
større i landlege enn i urbane område. (Cote, Baker & Abernethy 2007). Mindre stader vil
også inneha fleire åpne stader som innbyr til å drive idrett, og det er færre fritidstilbod –
noko som gjer at ein held på med det som er der. På nokre stader vil f eks det kun
eksistere ein idrett, og då er det sannsynleg å tenke at alle barn og unge blir dratt mot
denne (Cote et al, 2007). I Sogn og Fjordane kjenner ein dette mønsteret i ytre strøk som
f es Måløy og Florø der værtilhøva meir eller mindre utelukker f eks ski som
«konkurrent» til fotballen.

9

Kartlegging av emne og omdanning til toppspelarar
Historisk sett var 80/81-årgangane dei første gode kulla med toppspelaremne som
Sogndal henta til klubben og som klubben lukkast med å omdanne til toppspelarar. Vi
finn her navn som Tommy Øren, Azar Karadas, Rune Bolseth, Alexander Ødegaard,
Kjetil Holvik mm. Sogndal hadde – den gongen som i dag – eit ikkje spesielt utbygd
kartlegginssystem, men Sogn og Fjordane er eit lite og lett oversiktleg fylke, og det er
relativt enkelt for ein toppklubb å skaffe seg oversikt over kven einarane er og kvar dei
befinn seg. Bl a skaffa klubben seg oversikt over utvalget gjennom at Sogndalleiar Rolf
Navarsete den gongen også var «pappatrenar» for guttelaget til Sogndal og reiste rundt i
fylket for å spele mot laga der desse emna befant seg.
Den neste store «bølga» med unge spelarar var 87/88/89-årgangane der Per Egil Flo,
Peter Orry Larsen, Even Hovland, Mats Solheim og Ulrik Flo befann seg – i lag med
Sogndal sin eigen Oddbjørn Skartun. Desse spelarane blei kartlagt og identifisert dels
gjennom spelarane sine uttak på aldersbestemte landslag og dels gjennom spel i den
lokale 3. divisjonen – der Sogndal sitt andrelag også spelte. Sogndal har aldri brukt
nevneverdige ressursar på scouting og kartlegging av spelarar i eige fylke, og det er ikkje
før i nyare tid at klubben har lagt vekt på å vere tilstades på krets- og regionstiltak for å
kartlegge fylkesspelarane. Også i det lokale scoutingarbeidet har altså klubben gått sine
eigne vegar. Rolf Navarsete seier bl a: «Han der oppe frå Eid… han der Røed…han er
vel den einaste eg har vore med på å henta utan å ha sett han spele ein einaste gong. Eg
visste jo at han var kaptein på landslaget og sånt, men… men han Arild (Hopen) dreiv jo
og køyrte på Ørjan då veit du… rundt om på desse kretssamlingane og… han syns jo ikkje
det så voldsomt kjekt å bruke helgane akkurat på det då men…han blei jo so gilde av
denne guten og sa han var so voldsomt goe då…og dreiv og masa om at han måtte me
ha»
No veit eg frå mitt eige virke i fotballkretsen at Eivind Daniel Røed blei observert av
klubben på fleire aldersbestemte landskampar og også i den lokale 3. divisjonen før han
blei henta, så sjølv om biletet er litt meir nyansert enn det Navarsete legg fram her, så er
sitatet samstundes veldig talande og illustrerande for måten Sogndal har kartlagt
fylkesspelarar på opp gjennom åra.
Felles for alle dei unge fylkesspelarane som klubben har henta inn er at dei har gått rett
inn i A-stallen, og i svært mange tilfelle også gått rett inn på laget. Sogndal har historisk
sett vore uvanleg selektive på at dei kun henta dei aller beste emna, dei som klubben sjølv
omtalar som «einarane», og så har desse blitt kasta rett utpå djupt vatn på A-laget - og
også fått speletid. Dette er også i følge Rolf Navarsete kjernen i Sogndal sin snart 40årige suksesshistorie som omdanninsinstitusjon for lokale toppspelaremne. Klubben har
vore avvisande til dei «nest beste» og har vore tydelege på at dei nest-beste spelarane skal
være i breddeklubbane sine og sørge for å opprettholde desse miljøa best mogeleg.
Sogndal Fotball og breddeklubbane
No kan ein gjerne hevde at det å være selektiv, kun hente «einarane» og på den måten
unngå å tappe breddeklubbane for gode spelarar til ein viss grad er eit indirekte bidrag til
å opprettholde og stimulere breidden, og Sogndal har i tillegg også delteke på nokre
eliteturneringar både for G16 og G19-lag der mange fylkesspelarane har hospitert og fått
gode referansar, men utover det har Sogndal aldri hatt noko pro-aktiv eller systematisk
strategi for å stimulere breddeklubbane til positiv utvikling. I ein periode av norsk fotball
der fleire og fleire toppklubbar har opparbeida seg gode og varige modellar for denne
10

type arbeid, har Sogndal gått sin eigen veg og synt liten eller ingen interesse for å
oppretthalde systematisk kontakt med breddeklubbane i fylket. Dvs denne passiviteten
har vore gjeldande fram til det tidspunktet ein klubb får fram eit toppspelaremne som
Sogndal er interessert i, og lokalt i eget fylke har Sogndal periodevis måtte tåle kritikk for
dette, noko som også kjem til syne seinare i denne oppgava.
Det er likevel betimeleg å stille spørsmålet om kvifor Sogndal skal bruke tid og ressursar
på å opparbeide relasjonar med å spre kompetanse til breddeklubbane – når dei så til dei
grader har lukkast over så lang tid utan å gjere noko? Sogndal er truleg ein av
toppklubbane i Norge som gjer minst av utadretta tiltak mot eige nærområde. Likevel er
klubben blant dei som har flest spelarar frå eige nærområde både i 11’eren og i A-stallen
og likevel spelar A-laget i Tippeligaen. Dette må jo indikere – og det også ganske sterkt
– at klubben sin tilbakeholdne innstilling ift det å by veldig på seg sjøl i eige nabolag og i
eige fylke faktisk har ein positiv effekt på eigen toppspelarutvikling. Til tross for ein
utydeleg og lite synleg klubb- og spelarutviklingsstrategi i eget område, så er det eit
faktum at dei aller beste unge toppspelaremna frå fylket nesten uten unntak ender opp i
Sogndal Fotball, og det er eit faktum at dei i Sogndal Fotball tar steget frå å være emner
til å bli toppspelarar og i nokre tilfelle også tek steget vidare til større klubbar.
Ut frå dette kan det virke direkte urimeleg å hevde at Sogndal driv toppspelarutviklinga si
på ein feil eller ein uhensiktsmessig måte, fordi sluttproduktet – A-laget – tvert i mot
syner det motsatte, at dei faktisk lukkast i svært høg grad.
Spørsmålet som då dukkar opp er om suksessen Sogndal har rom for forbetringar, og om
Sogndal sjølv er i stand til å sjå dette. Vil strategien lukkast også i framtida med auka
krav til spelet og auka konkurranse frå andre klubbar?
Eg tek dette med som eit svært viktig bakteppe før ein går inn i undersøkjinga og ein
grundigare diskusjon rundt temaet.
5.2 Kjenneteikn på toppspelarar frå Sogn og Fjordane
Det er forska mykje på kva faktorar som ligg til grunn for ekspertiseutvikling innan eit
fagfelt – både innan sport, musikk, kunst osv. Ekstremt mykje generell og spesifikk
aktivitet veit vi er avgjerande, og 10000-timers-teorien er etterkvart blitt ein del av
daglegtalen. Det blir også av fleire peikt på at mengde, hardt arbeid og innsats over tid er
ikkje alltid er nok. Nokre forblir ”amatørar” til tross for hardt arbeid og til tross for høg
innsats over tid – til tross for sine 10000 timar tidsbruk, og fleire studier og
forskningsrapportar underbygger at medfødt talent ikkje alltid er tilstrekkeleg for å nå et
ekspertisenivå, og at gode prestasjonar i ung alder er i seg sjølv ikkje noko god nok
indikator på et framtidig toppnivå. Forskning viser at mengden alltid må ligge til grunn,
men at ein i tillegg må inneha eit godt utbygd sett av motivasjon, læringsstrategiar,
sjølvregulering og andre mentale faktorar som vil vere er langt tryggare indikatorar på om
ein utøvar vil nå eit framtidig ekspertisenivå (Eriksson, Krampe & Tesch-Romer, 1993)
Dei siste åra har også spesielt Norsk Toppfotballsenter gjort mykje arbeid og tileigna seg
mykje kunnskap om kva som kjenneteiknar dei spelarane som blir toppspelarar, og
kunnskapsbanken om kva desse spelarane har holdt på med i barne- og ungdomsåra er i
grunnen ganske stor. Kort og veldig lite vitenskapelig sagt så veit vi at dei har spelt
mykje fotball og at dei har hatt eit aktivitetsnivå knytta til idrett og til fotball som har vore
betrakteleg større enn det kameratane har holdt på med. Bl a har Roger Naustan i si
masteroppgave frå NIH 2009 om tenåringar som slår gjennom i Tippeligaen avdekka ein
11

del psykologiske fellestrekk knytta til motivasjon og haldningar, og lokalt i Sogn og
Fjordane har det vore gjort arbeid på bachelornivå om kva som kjenneteiknar
fylkesspelarane, med stort sett dei samme funna: Dei beste også i Sogn og Fjordane er dei
som har hatt det største aktivitetsnivået og som har holdt på med fysisk aktivitet og med
fotball meir enn dei andre (Hauge og Søhoel, HISF 2010). Me må derfor leggja til grunn
at alle dei toppspelaremna som kjem inn i omdanningsapparatet til ein toppklubb har
desse kjenneikna i botn – også dei som kjem frå Sogn og Fjordane.
For å overføre dette til lokale forhold i Sogn og Fjordane er det naturleg å tenke at det
fysiske miljøet, geografien og topografien i grisgrendte strøk truleg innbyr både til meir
og sterkare implisitt læring enn i meir urbane område, og at dette slår heldig ut i
utviklinga av toppspelaremne. Tanken blir ytterlegare forsterka ved det faktum at dei
aller tettast befolka område i fylket – Sogndal, Førde og Florø – ikkje før no i heilt nyare
tid har lukkast i å utvikle emne som har vore interessante for Sogndal. Historisk sett har
dei aller fleste emna komme frå mindre stader som Stryn, Eid, Stårheim, Vadheim osv.
Som tidlegare nevnt kan det også være grunn til å tru at toppspelaremna frå denne type
grisgrendte strøk i høgare grad enn i urbane strøk blir sett, identifisert og får lokal
anerkjennelse – noko som inspirerer og motiverer til å gjenta aktiviteten fleire gonger.
Eit anna særtrekk ved toppspelaremna frå Sogn og Fjordane er den tidlege kontakten dei
får med vaksenfotballen. I Sogn og Fjordane er barnekulla så små at den naturlege
hospiteringa i barne- og ungdomsfotballen ikkje berre utstrakt, men tvingande nødvendig.
Skal ei bygd makte å ha nok spelarar til eit guttelag er det regelen meir enn unntaket at
ein må supplere med underårige spelarar. Dette mønsteret ser ein att heilt opp på
seniornivå, og det vert ytterlegare forsterka ved det faktum at fylket manglar ein ordinær
juniorserie – noko som er svært spesielt i norsk samanheng. På grunn av dette har dei
beste emna i Sogn og Fjordane sin første kontakt med voksenfotballen allerede i 13-1415-års alder, noko som truleg i høg grad akselrerer den enkelte si forflytning i
flytsonemodellen til eit høgare nivå, samtidig som det ivaretek ungdomane sine
grunnleggande behov for trygghet og tilhøyrighet slik dei er beskrivne i Maslow sin
behovspyramide.
Å komme i tidleg kontakt med vaksenfotballen har kanskje vore fylket sitt sterkaste kort
når det gjeld å få fram toppspelaremne. I ung alder har emna frå Sogn og Fjordane blitt
herda og utfordra både på fysikk og tempo og på den måten fått eit utviklingsmessig
konkurransefortrinn samanlikna med sine jamnaldringar frå andre deler av landet som har
fått utviklinga si bremsa på eit G16 eller eit juniorlag.
«Gode lag» vs «Dårlege lag»
Inntil Florø SK byrja å markere seg i store nasjonale og internasjonale turneringar i 2008
og 2009 har Sogn og Fjordane ikkje hatt særleg tradisjon for å ha svært gode lag i
aldersbestemt fotball. Sogndal sitt G16-lag med Eirik Bakke og Terje Skjeldestad på
laget vann Adidas Cup i 1993, og det har vore nokre gode enkeltståande resultat, men
gjennomgåande har dei toppspelaremna og toppspelarane som fylket har produsert sjelden
eller aldri vore produkt av såkalla «satsingslag» eller selekterte «førstelag». Med unntak
av Florø SK som dei siste åra har greid noko så uvanleg som å ha gode aldersbestemte lag
og kombinere dette med ein god emneproduksjon, dog utan å selektere i særleg grad, så
har dei emna som har komme fram som regel spelt på ganske vanlege og ordinære
aldersbestemte lag. Tendensen er også at dei har spelt på lag der dei i kraft av å vere
12

«best på laget» har vore nøydde til å ta på seg meir ansvar enn dei andre. Dette trekket
grip inn i diskusjonen omkring homogene og heterogene grupper både i skule og
idrettsliv. Tendensen frå Sogn og Fjordane kan tyde på at einarane – dei aller beste emna
– ikkje nødvendigvis har spelt på gode lag. Eg nevnte tidlegare dømet på korleis Sogndal
kartla emnene i fylket gjennom at Rolf Navarsete i kraft av guttelagstrenar fekk kartlagt
dei aktuelle emna som fylket hadde å by på. Det same dømet kan brukast til å illustrere
dette med gode lag vs middelmådige lag i aldersbestemt fotball og kva effekt dette kan ha
på utvikling av toppspelaremne, for i dømet til Navarsete var det nemleg hans eige lag –
Sogndal G16 – som på den tida var det beste laget i fylket. Det var dei som blei
kretsmesterar og dei som spelte den beste fotballen, men einarane hadde dei ikkje. Dei
befann seg nemleg på dei nestbeste laga: Eid hadde Azar Karadas, Sandane hadde Rune
Bolseth, Tornado hadde Kjetil Holvik og Årdalstangen hadde Tommy Øren. Dei
aldersbestemte laga rundt om i bygdene i Sogn og Fjordane har ofte svært heterogene
trekk. «Alle» må være med, det kan være stort sprik i ferdighetsnivå, støtteapparat finns
ikkje utover at det er ein trenar og det heile kan gje inntrykk av rot og lite systematikk.
Faktum er at mange toppspelaremne og toppspelarar frå fylket har sin bakgrunn frå
nettopp slike miljø, og det gir oss grunn til å tru at denne type heterogene miljø stimulerer
eigenskapar som er viktige når eit emne skal lære seg toppfotball (motivasjon,
sjølvregulering, ta ansvar, håndtere motstand og motgang etc) i langt sterkare grad enn
det homogene miljø klarer.
Summen av alt dette – oppvekstmiljø, fri leik, mykje aktivitet, små forhold, heterogene
miljø, naturleg hospitering og tidleg kontakt vaksenfotball - gjer at Sogn og Fjordane sine
beste toppspelaremne ofte har vore sentrale spelarar på sine respektive aldersbestemte
landslag, dei har gjerne vore kapteinar og har ofte vore prega av sterke haldningar og
gode leiaregenskapar. Det som ein likevel ser – og dette er min heilt subjektive teori tufta
på mi eiga erfaring som spelarutviklar krets – er at både emna og toppspelarane frå fylket
gjerne burde hatt bedre fotballferdigheiter enn det dei har og har hatt. Det har alltid vore
mi meining at Gustav Valsvik burde hatt betre 1F-ferdigheiter langs bakken, at Eirik
Skaasheim burde vore betre som 2A, at Azar Karadas og spesielt Mats Solheim burde
vore betre på heile 1A-registeret. Til og med Børre Steenslid har aldri vore noko stor
ballvirtous. No er det kanskje heilt naturleg for alle som driv med fotball å heile tida
tenke og ønske at spelarane skulle vore betre, men desse betraktningane mine rundt dei
reine fotballferdigheitene til fylkesspelarane har fått meg til å tenke at kanskje det er slik
at fylkesspelarane har gått glipp av noko når dei har blitt seniorspelarar allerede som 1516-åringar? Det gjer noko med ein 15-åring i eit seniormiljø som pga krav til tempo blir
tvinga til å spele ballen tidleg ifrå seg i staden for å ta vare på og beskytte ballen – som jo
kanskje er ein delferdighet vi etterlyser. Kan det være at den tidlege kontakten med
vaksenfotballen også bidreg til at toppspelaremna våre går glipp av tilstrekkeleg og
nødvendig ferdighetstrening i dei viktige ungdomsåra? Vi har sterke karaktertypar, med
gode haldningar og solide ferdigheter, for all del - men kanskje har våre beste emne eit
større ferdighetsmessig forbetringspotensiale enn det jamnaldringar frå andre deler av
landet har?

13

5.3 Kjenneteikn på gode utviklingsmiljø i bredden
På samme måten som det er vanskeleg å definere kvalitetsbegrepet, kan det være like
vanskeleg å definere «Det gode breddemiljøet» eller å komme med bastante kriterie på
kva som kjenneteiknar dei miljøa som er best eigna til å få fram toppspelaremne. Kva er
det som definerer kvalitet i denne samanhengen? Er det det å ha formell kompetanse i
trenerkorpset? Er det det å ha gode lag i ungdomsavdelingen? Er det å ha ei
kunstgrasbane? Eller er det å ha eit fysisk miljø som innbyr til mykje uorganisert
aktivitet?
I si D-treneroppgåve frå 2004 konkluderer Vidar Sandal med at nokre av dei aller
viktigaste kjenneteikna ved gode utviklingsmiljø i breiddeklubbar er systematisk
kompetanseheving på trenarar og leiarar, eit sterkt fotballfagleg fokus i trenar- og
leiargruppa – gjerne synleggjort gjennom aktive trenarforum – og eit solid forankra
planverk både for spelarutvikling og for den generelle aktiviteten i barne- og
ungdomsfotballen generelt. Gjennom langt virke i sin eigen klubb Skavøypoll er det vel
dokumentert at dette har vore kjernepunkt både når det gjeld å utvikle fleire spelarar til
eigen klubb – og ikkje minst med tanke på å utvikle emne spelarar som blir så gode at dei
er interessante for toppklubbar: «Vår kompetanse og kompetanseheving var avgjørende
for å utvikle gode unge spillere» (Sandal 2004)
I tillegg peikar Sandal på at dei gode breiddeklubbane utarbeider modellar som sikrar nok
og systematisk trening over tid, hospiteringsordningar som sikrar rett mengde/nivå både i
trening og kamp, eit godt miljø prega av trygghet, tilhøyrighet og utfordringar, vilje til å
oppsøke referansar/impulsar utanfrå og ikkje minst: Tilgjengelege anlegg som i tillegg til
å generere høgare kvalitet i den organiserte treninga også legg godt til rette for
uorganisert aktivitet, og som eg skal peike på seinare er implisitt læring og leikprega,
uorganisert fotball ein sterk indikator på eit godt utviklingsmiljø.
SFFK har opparbeida god dokumentasjon på at desse mekanismane har synt seg i fleire
klubbmiljø: Eit døme er IL Jotun som i perioden 2008-2012 har brukt forholdsvis store
økonomiske ressursar på trenarutdanning og sett denne utdanninga inn i eit system som
sikrar at samtlege trenarar i barne- og ungdomsfotballen har eit minimum av formell
trenarkompetanse, heilt frå dei yngste miniputtlaga og opp til seniornivå. Resultatet har
over tid vore ein god aktivitetsauke målt gjennom tal lag. Altså har tal ungar som spelar
fotball auka gjennom å utdanne trenarar.

Årstal
2008
2009
2010
2011
2012

Tal lag
24
29
30
30
34

Tabell 1: Lagsutvikling i IL Jotun perioden 2008-2012 (kjelde: SFFK si lagsregistrering)

Florø SK er eit anna døme på breddeklubb frå SFFK som har hatt stor gevinst gjennom
prioritering av kompetanse/utdanning, anleggsutvikling og auka treningsmengde, noko
Terje Rognsø har beskrive nærmare i si A-lisensoppgave frå 2012. Klubben har fått
mykje nasjonal merksemd ved å utvikle mange unge og lovande toppspelaremne, den har
14

hatt tre spelarar frå samme kull på aldersbestemte landslag og synt gode resultat i
internasjonale og nasjonale turneringar.
Gjennom dokumentasjon og erfaring er det altså mykje som tyder på at det å bygge
heilårsanlegg og å gjere desse tilgjengelege for barn- og unge, samt det å jobbe
systematisk med å auke kompetansen i breddeklubbane er sentrale kjenneteikn på gode
utviklingsmiljø. Det er derfor naturleg å tenke at denne type miljø har ekstra gode
føresetnader for å utvikle gode toppspelaremne. I forlenginga av dette er det også heilt
naturleg å tenke at det blir skapt ein kultur for det å trene og spele fotball, og at eit
breddemiljø derigjennom «lærer» seg å utvikle emne.
5.4 Litt læringsteori - Å lære seg fotball
I temaet toppspelarutvikling – både i det å utvikle flest mogeleg og best mogeleg emne og
det å omdanne desse til toppspelarar - handlar det om fotball og læring av fotballatferd
mot eit ønskt nivå, og det handlar mykje om matching og om det å finne det optimale
konkurransenivået. Dette er gyldig i begge prosessane, både mtp å utvikle flest mogeleg
emne og seinare å ta dette vanskelege «siste steget» frå det å være eit toppspelaremne til
det å bli ein toppspelar. Læringsteoretisk berører vi her både spesifisitetsprinsippet,
gjenkjenningsprinsippet og prinsippet om hyppig gjentagelse som eg skal beskrive
nedanfor.
Kort og uvitenskapelig fortalt handlar andreprosessen – det å omdannast frå emne til
toppspelar – om at ein må lære seg å bli toppspelar gjennom å konkurrere på
toppfotballnivået. Ein må kjenne på dei referansane som krevst, og ein må gjere det ofte.
Dette inneber at det er kun gjennom å spele tippeligakampar at ein kan bli tippeligaspelar.
Ein blir ikkje tippeligaspelar ved å spele andrelagsfotball i 2. eller 3. divisjon, fordi
referansane og læringsutbyttet er annleis enn det nivået ein ynskjer å lære å opptre på.
Rolf Navarsete seier at det er her svaret på Sogndal sin suksess ligg: «Alt for mange i
norsk fotball er og har vore altfor opptatt av treningsarenaen og treningskvalitet, og har
ignorert matchinga – det å få rett matching. I Sogndal har me alltid henta inn få
spelarar, men dei me har henta inn har fått spele nesten direkte».
Når Navarsete vektlegg matching så sterkt, og kan syne til ein nesten 40 år lang
erfaringsbank, så snakkar han om det som læringsteoretisk best kan illustrerast gjennom
flytsonemodellen og det å bli utfordra på si eiga komfortsone. Modellen illustrerer
korleis mennesket trivst best og er på sitt mest komfortable når det er eit opplevd samsvar
mellom ferdigheiter og utfordringar, men at læring, tilpasning og ei varig endring av
atferd mot eit høgare nivå kun kan skje dersom ein over tid er ute av flytsona, kjenner på
motstanden, står i motstanden og «nedkjempar» den før ein kan returnere til ei ny
komfortsone og framvise sin kompetanse der, men altså på eit høgare nivå enn tidlegare.

Fig 2: Flytsonemodellen

15

Abraham Maslows behovsteori er truleg den mest etablerte oppfattinga av korleis
mennesket sine ulike behov må dekkast for at mennesket skal kunne utvikle seg,
modne seg og oppnå ein stadig høgare grad av sjølvrealisering. Maslows påstand –
her svært forenkla framstilt - er at ein må dekke behova nederst i pyramiden før ein
kan begynne å bygge oppover. Dvs at eit individ må ha mat og søvn før det td kan
etablere sosiale relasjonar som vennskap og gruppetilhøyrighet. Fell ein av dei
nederste byggesteinane i pyramiden ut, vil individet heller ikkje avansere i eiga
utvikling mot sjølvrealisering. Sjå ellers figur under:

Fig 3: Maslows behovspyramide
Maslow sin behovsteori er svært relevant både i det å utvikle toppspelaremne og i det
å omdanne desse. Det kan ligge mykje potensielle utrygge faktorar i det å gå frå være
eit emne i ei bygd eller ein liten «bygdeby», ha opplevd lokal anerkjennelse for sitt
talent over tid, for så å flytte vekk frå dei trygge rammene og rett inn i eit
toppfotballmiljø med eit totalt annleis hierarki, ein annleis treningskvardag, annleis
verdigrunnlag og forventningar. Behovet for mat og søvn må etablerast før ein kan
legge på byggesteinar som anerkjennelse og respekt i ei ny gruppe. Det er vanskeleg
å begynne med den reine fotballopplæringa og vegen mot sjølvrealisering utan at
desse behova er dekka, noko som bør være eit tankekors i ein moderne fotballverden
der toppspelaremna blir henta til toppklubbane tidlegare enn berre for nokre få år
tilbake.
Utan at han var klar over det sjølv blei Maslow sin behovspyramide forklart og
synleggjort til meg av Tommy Øren då han fortalte at han kvelden etter å ha scora
begge måla i ein 2-1 seier over Sverige med G17-landslaget, blei oppringt direkte av
den franske toppklubben Monaco som ville signere han meir eller mindre på staden
med A-kontrakt og profflønn. Tommy takka nei, og forklarte mitt litt vantru spørsmål
om kvifor på denne måten: «Hugs eg er frå Tangen. Eg var jo livredd berre for å
reisa over fjorden til Sogndal»
Utsegna til Tommy illustrerer på ein flott måte kor viktig og relevant Maslow er også
i utvikling av emne og toppspelarar. Valget han tok den gongen tidleg på 90-talet gav
16

han rammer og trygghet nok til at han kunne utvikle seg til ein av landets aller beste
spelarar med utsikter til ei karriære på det aller ypperste nivå hadde ikkje ein skade
sett han ut av spel.
Spesifisitetsprinsippet er sentralt i all læring, også i fotballen. Internasjonale forbund,
NFF og den norske trenarutdanninga ynskjer at fotballopplæringa av barn og unge
skal foregå så spesifikt som mogeleg. Forenkla sagt berører spesifisitetsprinsippet det
at eit individ som ynskjer å utvikle ferdigheitene sine må øve og trene på ein måte
som gjer at øvinga er mest mogeleg lik den ferdige aktiviteten. Det må være
funksjonelt, og i fotball betyr det at det må være mest mogeleg overførbart til det
ferdige spelet. I fotball betyr dette at det på trening – for å forberede seg til
konkurransen - må spelast mest mogeleg fotball og det må øvast mest mogeleg i
aktivitetar som er lett gjenkjennelege til det ferdige spelet – til kampen - og som
dermed også gjev meining for spelaren.
For å diskutere spesifisitetsprinsippet sin relevans for fotballen så syner forskning at
det å drive hyppig fullskalaspel på trening - på full bane og med fulle lag - skaper
liten utvikling på spelarane si spelkompetanse og spelfortåelse. Lars Tore Rognlan
syner i boka si «Lagspill, læring og ledelse – om lagspillenes didaktikk» (2010) til at
denne type speltrening over tid involverer spelarane for lite og at det går for lang tid
mellom kvar gong spelarane får utfordringar til å løyse ein spelsituasjon. Derfor må
ein på trening drive tilpassa spelformer som oftare inviterer spelarane inn i relevante
spelsituasjonar – ofte med færre spelarar og mindre romforhold. Som trenarar kan vi
manipulere både motstandsgraden, tid og rom den enkelte har til å løyse
spelsituasjonane. I denne type læringsklima ligg også føresetnandane til stades for at
spelarane kan gjenkjenne spelsituasjonar og spelfasar.
Både spesifisitetsprinsippet og forskninga knytta til den aktivitetsmengden som krevst
for å nå ekspertisenivået, slår tydeleg fast at dersom ein skal bli eit toppspelaremne,
og deretter bli omdanna til ein toppspelar, lære seg toppfotball og beherske
konkurransen, kampen og spelet på det aktuelle nivået – så må ein ha ein
erfaringsbank som inneheld enorme mengder spesifikk fotballaktivitet frå tidleg alder.
I tillegg må ein få sleppe til og konkurere på det nivået ein skal lære seg å opptre på.
Dette er svært relevant i høve tema for denne oppgava.
Rognlan forklarer vidare at læring kan skje implisitt eller eksplisitt. Den implisitte
læringa er den som skjer uten detaljerte instruksjonar og handlingsreglar for det som
skal lærast. Det handlar om å prøve og feile, dra på seg erfaringar og å etterkvart
mestre – utan instruksjon frå ein lærar eller trenar. Rognlan hevdar at det er eit stort
potensiale for implisitt læring til stades når individet lever seg inn i aktiviteten med
hud og hår (Rognlan 2010).
Då eg i boka til Rognlan las om akkurat dette med implisitt læring og innlevelse i
aktiviteten kom eg igjen til å tenke på Tommy Øren og det han fortalte meg då eg
spurte han om kva han hadde holdt på med som ungdom og som kanskje skilte han frå
jamnaldringane hans. Tommy fortalte då om ein installasjon på Årdalstangen som
best kan beskrivast som ein slags «ballbinge»: Ein liten grusflekk omgitt av høge
tømmerveggar på alle fire sidene, og inni denne bingen «flytta» den unge Tommy
Øren inn, og der tilbrakte han store deler av fritida si. Inni her stod han og skaut
ballen i den eine veggen, tok i mot returen, vendte og skaut i motsatt vegg, tok i mot
returen i lufta, med foten, med brystet, med låret, innsida, utsida, skaut, tok i mot,
17

vendte og skaut igjen – om att og om att. På denne måten fekk Tommy eit uttal
repetisjonar på heilt sentrale basisferdigheiter i fotball, prinsippet om mengde og
gjentaking var åpenbart til stades. I tillegg til dette kunne Tommy også fortelle at når
han stod inne i denne bingen og skaut, så «kommenterte» han samtidig sine eigne
prestasjonar. Mentalt sett var han ikkje på ein inngjerda grusflekk på Årdalstangen,
han var på Old Trafford, det var 50000 på tribunene og han var Eric Cantona, og
Tommy sjølv kommenterte det som skjedde – mentalt: «Cantona mottar ballen på
brystet, drar seg forbi motstander og skyter i måål». Den voksne Tommy beskriv
altså ein guttunge som er fullstendig oppslukt av eigen aktivitet, som lever seg sånn i
den at begrep knytta til tid og rom på Årdalstangen går i oppløysing. Så kan både vi
og Tommy flire litt av det heile den dag i dag, men det vi faktisk har vore vitne til er
ein enormt kraftfull implisitt læringssituasjon prega av gjentakelse, egenstyrt og
leikprega aktivitet og ei intens innlevelsesevne.
Den eksplisitte læring er derimot den vi meir tradisjonelt tenker på som ein instruktørutøvar-situasjon, og som ofte finn stad i institusjonar som td skule og organisert idrett.
Den er kjenneteikna ved at det blir gitt instruksjonar frå ein undervisar, som så skal
hjelpe oss å takle den aktuelle situasjonen.
Rognlan viser også til enkelte undersøkjingar som tyder på at handlingar som er lært
implisitt, kan være både meir suksessrike og meir stabile, særlig når ein skal prestere
under stress (Rognlan 2010) – noko som er ein openbar fordel for toppspelarar og
toppspelaremne.

6. METODE
Eg har i undersøkjinga benytta meg av følgjande metodar:
I.

Enkelt spørreskjema til klubbane i Tippeliga og Adeccoliga.
Spørreskjema blei sendt ut per epost til samtlege 30 klubbar i Tippeliga og
Adeccoligaen 2012, med oppfordring om at skjema blei besvart av dagleg leiar/adm
leiar, sportsleg leiar/sportsdirektør, styret, hovudtrenar og toppspelarutviklar. På den
måten ynskte eg å få inn besvarelsar frå ulike nivå i toppklubbane. Det blei levert inn
30 svar jevnt fordelt blant alle grupperingane. Ein del klubbar har ikkje svart og
utvalet er derfor for lite til å konkludere, men gjev likevel eit greit innblikk i det
tankegodset toppklubbane har omkring bruken av lokale spelarar.

II.

Kvantitativ undersøkjing av U20-spelarar frå Sogn og Fjordane som har blitt tatt opp i
A-stallen til Sogndal i perioden 1999-2012.
Her nytta eg www.altomfotball.no som kjelde til å kartlegge historikken rundt
samansetjinga av A-stallane dei ulike sesongane, samt antal spelte minutt kvar
sesong. Unntaket er 99-sesongen som eg ikkje har klart å oppdrive tal for spelte
minutt for, men gjennom samtalar med spelarar og trenarar frå den sesongen har eg
fått bekrefta at Ødegaard, Bolseth og Stadheim blei tatt opp i A-stallen før 99sesongen, at dei gjekk rett inn og etablerte seg på laget.
Det må også takast høgde for at nettstaden ikkje har 100 % korrekt statisktikk, men
eg finn likevel det likevel godt nok til å fastslå eit bilete eller ein tendens som er til å
stole på.
18

III.

Intevju med eit utval trenarar og leiarar frå lokale breddeklubbar og frå Sogndal IL
Fotball.

Eg er uerfaren både med innsamling, handsaming, bearbeiding og tolking av data i denne type
arbeid, noko som i seg sjølv er ei ikkje ubetydeleg feilkjelde. Når eg så skulle til med dette
arbeidet lånte eg ei bok om kvalitativ metode og prata litt med personar på Høgskulen i Sogn
og Fjordane med erfaring og kunnskap på området. Tove Thagaard skriv i boka «Systematikk
og innlevelse – en innføring i kvalitativ metode» (2019) at intervjuet som metode gjenspeglar
den sentrale plassen intervjet har i vår kultur – via media – og at det et finns ulike måtar å
gjennomføre eit forskningsintervju på. Ho nevner vidare tre ulike måtar å utforme det på:
1) Ustrukturert opplegg. Dvs det er lite struktur og at det ligg svært nærme den uformelle
samtale der hovudtema er bestemt på forhånd. Fordelen er at ein kan følge opp innspel og
tankar som informanten bringer på bane undervegs – innspel som kanskje ikkje er
reflektert over tidlegare.
2) Relativt strukturert opplegg. Dvs at spørsmåla og rekkefølgen dei kjem i er utforma på
forhånd. Fordelen her er at forskaren får ulike svar på dei samme spørsmåla, og at dette
utgjer eit godt grunnlag for samanlikning.
3) Delvis strukturert tilnærming. Her er tema i all hovudsak bestemt på forhånd, men
rekkefølge kan variere – og forskaren kan få informasjon som dukkar opp undervegs
samstundes som han hente ut den informasjonen som var tenkt på forhånd
(Thagaard, 2008)
Eg utforma to ulike intervjumalar som utgangspunkt for intervjua mine (sjå vedlegg). Eit til
bruk mot informantar frå breiddeklubbane og eit til bruk mot informantar frå Sogndal Fotball.
Dette har eg gjort pga dei to ulike utgangspunkta som finns i ein breddeklubb og i ein
toppklubb, og at informantane representerer og virkar innanfor kvar av dei to prosessane eg
har beskreve som til saman utgjer toppspelarutvikling. Det er også klart at måten spørsmåla
er utforma på i intervjumalen kan vera ein begrensande faktor både på presisjonen og
relevansen i informasjonen som blei henta ut.
Eg ynskte å ha representantar frå breiddeklubbar som har markert seg i arbeidet med å få fram
toppspelaremne dei siste åra, og eg ynskte dei skulle komme både frå trenar- og leiarsida. Det
samme valde eg i utvalget informantar frå Sogndal Fotball – der eg har fått med informantar
både frå det sportslege, administrative og politiske leddet, noko som er viktig for å forstå
toppklubbens sitt heilskapelege uttrykk knytta til toppspelarutvikling. Når det gjeld utvalget
informantar frå Sogndal Fotball seier utvalget seg i høg grad sjølv. Det er er få andre enn
nettopp desse personane som kunne bidrege med informasjon i dette arbeidet. Når det gjeld
informantar frå breddeklubbane er spørsmålet om representativt utvalg meir åpent, og det
kunne openbart ha vore valgt andre informantar i denne delen. Samstundes sit desse
personane både med kunnskap og erfaring rundt spelarutvikling, og dei har også fersk erfaring
med å utvikle toppspelaremne. Samtlege klubbar har også levert emne til Sogndal, slik at at
samtlege har opplevd samhandlinga toppklubb-breddeklubb på nært hold, så det er min
påstand at dersom utvalget ikkje er representativt så er det i alle fall relevant. Det er likevel
mange ange andre kritiske spørsmål som kan stillast rundt utvalget informantar: Både
representantane frå toppklubb og frå breddeklubb er å betrakte som mine kollegaer – i meir
eller mindre grad. Me har ulike arbeidsgjevarar, men arbeider innanfor samme fagfeltet, og i
19

eit lite fylke som Sogn og Fjordane medfører dette relativt hyppig kontakt – både i formelle
og uformelle samanhengar. Det kan derfor stillast spørsmål ved om min personlege og
faglege relasjon til informantane vil verke styrande for svara. Svarer dei for eksempel det dei
trur eg vil høyre? Har eg sjølv vore med å utforme syna deira gjennom tidlegare formelle og
uformelle samankomster? Har dei på si side vore med å forme mitt syn inn mot dette
arbeidet? Har eg valgt informantar som eg veit vil gje meg dei svara og den informasjonen eg
ynskjer? Alt dette er problemstillingar ein må vere bevisste på i den vidare tolkinga, drøftinga
og analyseringa av datamengden.
Nokre intervju blei gjennomført som telefonintervju og nokon gjennom ansikt-til-ansikt. I
alle intervjua blei ein iPhone-opptaker nytta, slik at alle intervjua blei tatt vare på inn mot
etterbehandlinga. Det at ikkje alle intevjua blei gjennomført identisk – dvs enten som
telefonintervju eller som direkte samtale – kan ha hatt innverknad både på svara og på måten
eg oppfatta dei på. Telefonintervju fangar td ikkje opp nonverbale signal som kroppsspråk og
mimikk.
Det er også åpenbart at «egenarten» til det enkelte intervju kan variere frå intervju til intervju,
på samme måte som ingen samtalar er like – sjølv om intervjumalen til ein viss grad er
styrande for progresjonen i det enkelte intervju.
Eg gjennomførte også ein samtale med tidlegare Sogndalleiar Rolf Navarsete. Denne
samtalen fulgte ikkje intervjumalen, men var ein open og ustrukturert samtale omkring det
som er tema for oppgåva. Fordelen her var at informanten fekk snakke fritt omkring det han
meiner er sentrale og viktige tema – utan at eg styrte samtalen i særleg grad.
Eit anna moment som må ligge til grunn for arbeidet, er mitt eige utgangspunkt og min eigen
ståstad knytta til tematikken. Gjennom mange år i yrket har eg naturleg nok sjølv gjort meg
opp mine tankar og meiningar om korleis toppspelarutviklinga og samhandlinga mellom topp
og bredde bør føregå. Når det er slik så kan ein heller ikkje utelukke at mitt tankegods og mi
forhåndsoppfatning kan verka styrande både i datainnsamlinga og i tolkinga. Som kretsansatt
med eit hjerte for fylkesfotballen, er det svært naturleg å tenke at både eg og oppgava kan ha
ein «skjult agenda» for å få fram det eine eller det andre synet. Eg håpar dette ikkje er tilfelle.

20

7. RESULTAT OG DISKUSJON
I denne delen har eg valgt å presentere materialet og diskusjonane knytta til
underproblemstillingane først, for så å ta for meg hovudproblemstillinga til slutt.

7.1 Korleis definerer norske toppklubbar begrepet «lokale spelarar» når dei skal
rekruttere toppspelaremne til sin A-stall, og kor viktig oppfattar toppklubbane det
er å ha lokale spelarar på laget?

Fig 4: Korleis eit utval norske toppklubbar definerer ein «lokal spelar»

Vi ser at over 80 % av dei innkomne svara derfinerer lokale spelarar som spelarar
som kjem frå eigen fotballkrets eller eige fylke, medan knappe 10 % er meir oppteken
av reiseavstand enn fylkesgrenser når dei rekrutterer toppspelaremne. Dei innkomne
svara er jevnt fordelt mellom Adecco og Tippeligaklubbar, og dette tyder på at norsk
fotball har ei sterk forankring til sitt eige nærområde, sitt eige fylke og sin eigen
fotballkrets, og at det i all hovudsak er her ein ynskjer å rekruttere spelarar frå.

Sogndal Fotball betraktar også først og fremst spelarar frå Sogn og Fjordane fylke
som «lokale». Dette kom tydeleg fram hos alle informantane. Klubben kan også
syne til eit styrevedtak om at 50% av spelarane i A-stallen skal komme frå Sogn og
Fjordane. Likevel operer også Sogndal Fotball med nyansar og ulike oppfatningar av
lokalbegrepet. Til dømes vert spelarar frå Sogndal og klubbane rundt Sogndalsbygda
rekna som «meir» lokale enn andre. Dagleg leiar Egil Mundal utvidar også
lokalbegrepet til å gjelde område utanfor fylket – dersom det skulle dukke opp eit
interessant emne der: «Først og fremst frå fylket og regionen, men det er også frå
klubbar og område som soknar naturleg til oss, og som vil ha ein tilhørighet hos
oss… og det kan jo vera at ein frå Lom, Hemsedal, Fagernes, Voss vil vera i samme
profil som ein frå Måløy. Kommersielt sett så skal me jo vera fylkelaget, men i det
øyeblikket det hadde komme ein frå Hemsedal ikkje sant… så hadde det vore like
lokal profil som ein i frå Ytre»
Før 2012-sesongen gjorde Sogndal noko uvanleg og i Sogndalsamanheng heilt nytt då
dei henta den 17-år gamle keeperen Mathias Dyngeland til klubben. Dyngeland er
aldersbestemt landslagsspelar og eit svært lovande toppspelaremne. Det uvanlege er
at Dyngeland sin moderklubb er Bergensklubben Fana i Hordaland fylke. Dyngeland
er truleg det første emnet som har blitt henta til Sogndal frå ein klubb utanfor fylket i
så ung alder.
Spørsmålet er om Sogndal betraktar Dyngeland som ein like lokal spelar som td.
21

jamnaldringane Peter og Stefan Aase frå Florø. Avstanden Sogndal-Fana er ikkje så
mykje større enn Sogndal-Florø, men uliksapen er altså at ein må krysse fylkesgrensa
for å komme til Fana. Hovudtrenar Jonas Olsson opplever både Mathias og broren
Stian som lokale spelarar: «Han (Mathias) kjenns jo som en lokal, kanskje fordi han
er så ung och…han er jo från Bergen, men han kjenns som en lokal (…) och man kan
jo fråga om han (Stian)…inngår han i femtioprosenten eller gjør han det inte, bara
fordi att han er fødd i Bergen og inte…men nu bor jo Stian her, och har valt att flytta
hit..från Bergen…och derfor kjenns jo båda han och Mathias som lokala»
Toppspelarutviklar Håvard Flo vurderer derimot ikkje Mathias Dyngeland som lokal,
og begrunnar dette med at han kjem frå eit geografisk område som på ein måte
tilhøyrer ein annan toppklubb. På den andre sida så uteukkar derimot ikkje Flo at
også ein utenlandsk spelar som etablerer seg i bygda over tid, «ter seg som ein
profesjonell både på og utanfor bana og leverer sportsleg» også kan bli delvis
oppfatta som lokal hos publikum. Desse utsegnene er interessante fordi dei utfordrar
det tradisjonelle lokalbegrepet, og syner at det kan være like mykje knytta til
geografisk avstand og sportsleg nivå som til fylkesgrensene.

Fig. 5: Grad av viktighet med lokale spillere – sett bort fra lisenskrava.

Vi ser at samtlege innkomne svar beskriv det som «svært viktig» eller «heilt
avgjerande» at det er lokale spelarar på A laget. Dei viktigaste grunngjevingane for
dette først og fremst er knytta til verdiar som identitet og lokal tilhøyrighet, i lag med
den sunne økonomiske bærekrafta som ligg i det å omdanne unge, lokale spelarar til
etablerte toppspelarar. «Produksjonskostnadane» med å utvikle sjølv er betrakteleg
mindre enn kostnadane knytta til overgang og lønn til etablerte spelarar. Er ein klubb
ekstra dyktig kan den utvikle spelarar for videresalg og dermed også drive
bedriftsøkonomisk sunt. Andre grunngjevingar som blir sterkt framholdt er det at
lokale spelarar på A laget bidreg til eit godt forhold til publikum og til det lokale
sponsormarkedet. Fleire oppgjev også som eit argument at det å ha lokale spelarar på
laget verkar inspirerande for unge spelarar frå nærområdet, og det blir antyda at det
kan skape inspirasjon og utvikling når klubbar og trenarar i lokalområdet ser at det
faktisk går an å komme frå området og å spele fotball på øverste nivå.
Sogndal Fotball si grunngjeving for å satse så sterkt lokalt skil seg ikkje nevneverdig
frå andre toppklubbar. Det handlar om identitet og tilhøyrigheit, men
økonomiargumentet er det som nok veg tyngst også i Sogndal. Sogndal Fotball har
ikkje råd til ikkje å satse lokalt. Kun på den måten kan dei operere med lågare
lønnskostnader enn andre klubbar. Både styreleiar og dagleg leiar held fram den
økonomiske gevinsten det er å ha mange unge, lokale spelarar i stallen, og aller helst
nokon med utsikter til vidaresal og økonomisk gevinst: «Lokale spelarar er
eksistensgrunnlaget vårt. Entusiasme og tilhøyrigheit er ein ting, men det er også
22

veldig god økonomi å ha spelarar som byrjar lågt på lønnsstigen (…) Klubben har
ikkje rård til 30 fulltidstilsette så me MÅ gjera det slik».
Det er også interessant å sjå korleis hovudtrenaren vidarefører denne tenkinga frå
styrerommet ut mot det sportslege sluttproduktet. Sjølv om det å satse lokalt frå eit så
lite og avgrensa geografisk område som Sogn og Fjordane nok kan gå på bekostning
av sportslege resultat, så er det tydeleg å sjå at denne filosofien også er forankra hos
hovudtrenaren og at han også vert sportsleg inspirert av den: «For min egen del så er
det det som kitlar litt då…at lyckast nationelt med et lag som spelar med så många
från en så liten plats»
Sportslege argument som at sjølvutvikla spelarar frå eigen ungdomsavdeling kan vere
betre i stand til å forstå spelestil, rollekrav, relasjonar og samhandlingsmønster på Alaget enn det etablerte og meir eksterne spelarar er i stand til, finn ein ikkje spor av i
dei innkomne svara. Dette kan skuldast at denne type tenking truleg ikkje har fått det
fotfestet i Norge som me kjenner frå Europa der mange akademimodellar er opptekne
av å ha ein «raud, sportsleg tråd» frå ungdomsavdelingen og inn på A-laget, for
eksempel når det gjeld kva type spelar ein ynskjer å ha på A-laget, kva type
ferdigheiter ynskjer ein at han skal besitte og kva type personlegdom skal han inneha
– for å nevne nokre parameter. Det som er interessant er at blant informantane mine
er nettopp dette eit tema ein etterlyser i samhandlinga med Sogndal Fotball. Knut
Erik Folland i Førde ynskjer ein toppklubb som er «Litt tydelegare på kravsspesifiseringa…på kva som skal til…sjøl om det ansvaret ligge mest på oss sjølv».
Terje Rognsø i Florø har også tankar omkring dette: «Eg savna jo en tankegang på
kass spillera Sogndal kunne tenke seg å hatt inn når de var 16. Kass kvaliteta leita de
etter? Kass ferdigheter skal en spiller ha? Det syns eg hadde vært interessant.
Kommunikasjon på sport skulle vært beire»
Dette er interessant og svært relevant i høve det som er tema seinare, med tanke på
kva Sogndal som toppklubb konkret kan gjere for å løfte breddeklubbane.
Ingen av informantane i Sogndal Fotball oppgir utanforståande faktorar som
lisenskrav eller «norsk fotballs beste» som grunngjeving for å nytte lokale spelarar.
Den nærmaste er hovudtrenar Jonas Olsson som seier at for Sogndal er det like viktig
å bruke lokale spelarar som det er for norsk fotball at det er norske spelarar i
Tippeligaen. Dette kan tyde på at det å tenke «norsk fotballs beste» er eit sekundært,
nærmast ubevisst motiv, men som sjølvsagt blir ivaretatt indirekte gjennom at
klubben forvaltar sitt eige lokale arvesølv på ein god måte.
I lys av det siste tema – lisenskrava som motiv for bruk av unge, lokale spelarar - finn
eg det naturleg å igjen dra fram samtalen eg hadde med mangeårig styreleiar Rolf
Navarsete. Samtalen inngår ikkje i intervju-utvalget i den forstand, men tema og
informant er likevel så relevant at eg vel å ta det med i denne delen. Samtalen dreia
seg nettopp omkring det som er tema for denne oppgava, utvikling og omdanning av
unge, lokale emne til toppspelarar både i norsk fotball generelt og i Sogndal Fotball
spesielt, og heilt uoppfordra seier Navarsete dette: «Det viktigaste og sterkaste
spelarutviklingstiltaket i norsk fotball er lisenskrava og måten desse blir forvalta på.
Det er dei som er årsaka til at me no ser eit oppsving både i antal og kvalitet på unge
norske spelarar i Tippeligaen».
Lisenskrava Navarsete siktar til gjeld kravet om at samtlege klubbar i Tippeliga og
Adeccoliga skal ha eit eige spelarutviklingsprogram og at minst 14 av 25 spelarar skal
23

vere lokalt utvikla. Krava aukar innslaget av lokale spelarar i stallane, og dermed
sjølvsagt også sjansen for at unge spelarar får speletid på A-laget. Navarsete påstår
vidare i at «Du veit… toppspelarutvikling er 50% trening og 50% matching, og her til
lands meiner eg me er alt for lite opptekne av dan halvdelen som dreiar seg om
matching. Det er ingen som kan trena seg til toppspelar, veit du… Du må spela»
På bakgrunn av diskusjonen Navarsete drar fram kan det være grunn til å antyde at
motiva til klubbane for å bruke unge spelarar ikkje nødvendigvis treng å vere så noble
som vi først kan tenke oss og som klubbane sjølve oppgir – det ligg også eit element
av tvang til grunn for bruken av unge, lokale spelarar. Historisk veit me også at for
berre nokre år tilbake då økonomien var betre og lisenskrava lausare, var også mange
av jobbane i norsk toppfotball besatt av godt betalte utlendingar, og det tilgangen til
matchinga i Tippeligaen var vanskelegare enn den er i dag. Det er jo
oppsiktsvekkande dersom norsk fotball har endra seg så radikalt i løpet av nokre få år,
at verdiar som identitet og lokal forandring plutseleg er blitt ledestjernene våre medan
dei låg nede for telling for få år sidan.
Identitet, tilhøyrighet, norsk fotballs beste ol. er både fornuftige og «salgbare» motiv i
høve omland og markedspleien, men at mykje også kokar ned til økonomi og
lisenskrav er nok også på det reine - utan at det kan rettast som kritikk mot nokon som
helst. Sluttproduktet er jo uansett til det beste for norsk fotball i form av bedre norske
spelarar.
Kontroll på eget rekrutteringsområde
I forlengelsen av den litt utvida lokal-oppfattinga Sogndal har dokumentert, så er det
naturleg å tenke at også andre toppklubbar har denne oppfattinga av lokalbegrepet, og
at Sogn og Fjordane kan bli rekna som ein del av andre toppklubbar sitt
rekrutteringsområde. Brann veit vi står sterkt i Sunnfjord og i Florø, medan det er
heilt på det reine at både Hødd, Molde og Aalesund ser på Nordfjord som eit område
dei kan rekruttere emne frå. Molde har hatt fleire gode relasjonsbyggande tiltak i Ytre
Nordfjord i 2012, og i kjølvatnet av Erik Sandal sin overgang frå Skavøypoll til Hødd
har Hødd hatt det samme i Måløy. Vidar Sandal fortel: «Vi har eit mykje nærare
forhold til Hødd (enn til Sogndal) fordi dei har komt ned og vi har hatt felles
trenerforum for eksempel… dei har komt ned med andrelaget sitt og spelt
treningskampar, dei har overnatta i hallen (…) vi hadde eit felles trenerforum der vi
bydde på kva vi jobba med i forhold til spillerutvikling…det var veldig interessant og
givande»
Sogndal er åpne og klare på at dei ikkje ynskjer å forvalte alle toppspelaremne som
dukkar opp i fylket, og at dei må leve med at nokon emne vel andre vegar til
toppfotballen enn deira, men både i lys av eigne observasjonar, og på bakgrunn av
informantane sine opplysningar så ser ein dei siste åra at klubbar som Molde og Hødd
er langt meir pro-aktive relasjonsbyggarar i Nordfjord enn det Sogndal har vore, så
sjølv om Sogndal hevdar dei kan leve med eit visst fråsig av emne så bør det vera
åpenbart i Sogndal si interesse at det er dei som har den beste kontrollen over fylket,
og den beste relasjonen til klubbane. Stryneleiar Nils Petter Hauge kan illustrere litt
av denne utfordringa: «Då eg begynte som leder for 10 år sidan så var det kun
Sogndal som var interessant for oss, mens….det er klart…Hødd og andre klubber er
interessant og…og då tenke eg at Sogndal må ikkje ta for gitt at….de kan gjerne spille
24

på det med å ha hjerte for Sogn og Fjordane men…veldig mange tenke meir
Vestlandet etter kvart og…skal de tenke at vi her ute tenke atte Sogndal er laget
vårt…då må dei sjøl være med på å skape noe…og ikkje berre gjennom fine ord»

7.2 Kor viktig meiner toppklubbane det er at det i deira rekrutteringsområde vert
utvikla så mange og så gode toppspelaremne som mogeleg?

Fig 6: Kor viktig syns norske toppklubbar det er at det i deira nærområde blir utvikla så mange og så
gode toppspelaremne som mogeleg.

Av dei innkomne svara ser vi at over 90% meiner det som svært viktig eller heilt
avgjerande at det i nærområdet deira blir utvikla så mange og så gode toppspelaremner
som mogeleg. Toppklubbane oppgir altså sjølv at dei har stor interesse av
breddeklubbane får fram mange og gode toppspelaremne. Årsakene som blir oppgjeve er
stort sett det samme som i stad: Lokal identitet og låge produksjonskostnader. Interessant
er det likevel å lese at nokon i grunngjevingane sine ikkje er så opptatt av at det blir
utvikla så mange toppspelaremne i nærområdet, men at dei som dukkar opp faktisk er
bedre.
I Sogndal er synet relativt samstemt på alle nivå på dette spørsmålet: Alle aktørar hevdar
at det er av stor interesse for Sogndal dersom det sukkar opp fleire og betre emne i Sogn
og Fjordane, og spesielt dersom dei beste er endå betre. Samstundes er dei også klare på
at dei ikkje kan ta imot alle: «Ti frå fylket gjev oss jo betre valgmuligheiter… og hvis dei
er gode nok, men at det ikkje er plass til dei her… så er det jo plass til dei andre stader»
seier Egil Mundal og bekreftar det som nokre breddeklubbar også hevdar – at ikkje alle
kan gå til Sogndal, og at ein derfor må sjå til andre toppfotballmiljø for å omdanne emna
sine – utan at det er treng å vere problematisk for Sogndal.
Hvis emneproduksjonen i fylket aukar – både i antall og kvalitet stiller Terje Rognsø i
Florø eit heilt reelt spørsmål som er i tråd med det Mundal også hevdar: «For vi har jo et
problem her i fylket då… for ka arena ska de vær på? Kass arena har en til de spillerane
der?» og i beste Rognsø-stil så svarer han sjøl på sitt eige spørsmål: «Det er jo klart det
er begrensa kor mange Sogndal kan ta i mot med sin modell…og…for våres del betyr jo
det at vi rett og slett ikkje kan bare snevre det til Sogndal…»
For å diskutere vidare på den problematikken der, så vil eg stille spørsmålet om det
djupast sett verkeleg er så uproblematisk for Sogndal dersom antalet toppspelaremne som
går utanomom deira system aukar monaleg. Vi veit at i kjølvatnet av kvar overgang frå
breddeklubb til toppklubb oppstår det relasjonar mellom dei to klubbane. Det føl med ein
del økonomi, men også gjerne tilgang på kompetanse som toppklubbane sit på og det
oppstår eit gjensidighetsforhold dersom overgangen har foregått på ein ryddig måte. Vi
veit at Møreklubbane sin relasjon til Ytre Nordfjord er styrka etter td. overgangane til
Larsen (Aafk) og Sandal (Hødd), og det er også grunn til å tru at Rosenborg har fått eit
lite fotfeste i Florø/Førde/Naustdal-miljøet etter at Jacob Storevik gjekk den vegen. Dette
25

"fråsiget" av emne som desse overgangane representerer er ikkje meir enn forventa, og
også heilt i tråd med Sogndal sitt syn på kva dei kan leve med – og sånn sett totalt
uproblematisk. Men kva om antalet toppspelaremne aukar monaleg? Kva om dei
kommande emna jamnt over er kvalitetsmessig betre, og Sogndal ikkje har plass til dei i
sitt system? Då er det naturleg å tenke at fråsiget ut av fylket vil auke, breddeklubbane
vil styrke si samhandling og relasjonsbygging med andre klubbar enn Sogndal og då
dreiar diskusjonen seg brått frå å handle om overgangar og enkeltspelarar til å handle om
relasjonsbygging og ein meir varig «kontroll» på dei toppspelaremna som dukkar opp i
fylket. Det er truleg forskjell på om Sogndal kan leve med at eit og anna toppspelaremne
forsvinn til ein annan toppklubb, og om dei kan leve med svekka kontroll og svekka
relasjon til eige rekrutteringsområde.
Nokre toppklubbar nevner som sagt at dei er meir opptekne av toppspelaremna er bedre
enn at dei nødvendigvis er så mange å velge mellom. For å tydeleggjera samanhengen
mellom det å ha fleire toppspelaremne å velgje mellom og det at dei er gode, så er det
igjen grunn til å dra fram viktigheten av matching, miljø og det å legge til rette for nettopp
dette i breddden. Hvis emneproduksjonen ute i breddeklubbane er stor, dvs at det blir
utvikla fleire toppspelaremne, så er det naturleg og tenke at kvaliteten på laga også blir
bedre og at den lokale matchinga då også får ein auka kvalitet i form av jevnbyrdighet og
motstand. Når desse premissane er på plass, så er det også naturleg å tenkje at dei beste
emna – einarane – vil oppleve betre vekstvilkår og tileigna seg betre beredskap og betre
ferdigheiter enn før, noko som openbart er interessant for ein toppklubb. Det er min
påstand at denne sammenhengen mellom volum og kvalitet må synleggjerast ekstra godt
for toppklubbane, og at toppklubbane inntek ein posisjon der dei sjølv kan skape betre
einarar gjennom å stimulere til eit større volum på emneproduksjonen i bredden.

Bilde 2: Even Hovland og Vegar Gjermundstad. Begge vaks opp som toppspelaremne i den vesle bygda Vadheim, men
gjekk ulike vegar for å omdannast: Even blei Tippeligaspelar i Sogndal, medan Vegar blei det i Lyn.

26

7.3 Kor god utteljing har Sogndal Fotball hatt med dei toppspelaremna frå Sogn og
Fjordane dei har tatt opp i A-stallen sin i perioden 1999-2012?

Sesong Nivå Nr. Kampar Navn på spelar
1999
2
5
26 Rune Bolseth
Alexander Ødegaard
Anders Stadheim
2000
2
3
26 Vegard Skjeldestad
Kurt Heggestad
2001
1
8
26 Ingen
2002
1 11
26 Bjørge Fedje
Vegard Fardal Nes
Kim Tangedal
2003
1
8
26 Alexander Breidvik
2004
1 14
26 Børre Steenslid
Øystein Vetti
Mathias Eikenes
2005
2
7
30 Sindre Kjos-Wenjum
2006
2
6
30 Per Egil Flo
Henrik Furebotn
Mats Solheim
Oddbjørn Skartun
2007
2
7
30 Erlend N. Kvalheim
Even Hovland
Ulrik Flo
2008
2
4
30 Ingen
2009
2
4
30 Eivind Daniel Røed
Ørjan Hopen
2010
2
1
30 Gustav Valsvik
Thomas Ness
Vegard Gjermundstad
2011
1 14
30 Ruben Holseter
2012
1 12
30 Leif Lysne
Peter Aase
Stefan Aase
Eirik B. Skaasheim

Moderklubb
Sandane
Førde
Sogndal
Kaupanger
Veitastrond

Speletid
F år Alder Ses1 Ses2 Ses3 Ses4 Ses5 Omdanningstid I dag
1980 19
2318 2098
0 år
A-lag
1980 19
1598 2339
0 år
2.div
1980 19
1329 2176
0 år
Lagt opp
1982 18
360
0
0
0
0
2.div
1982 18
52 261 421 820 1923
4 år
4.div

Sogndal
Sogndal
Gaular
Askvoll Holmedal
Skavøypoll
Jølster
Sandane
Hafslo
Stryn
Jotun
Stryn
Sogndal
TMFK
Høyang
Stryn

1985
1985
1983
1986
1985
1986
1985
1988
1989
1986
1987
1989
1988
1989
1988

Eid
Sogndal
Vik
Sogndal
Høyang
Førde
Lærdal
Florø SK
Florø SK
Balestrand

1992 17
0 888
99
0
1992 17
111 299 1406 1681
1993 17
659 669 2340
1991 19
0 310
0
1990 20
168 1365 206*
1991 20
197 619
1991 21* 165
1995 17
28
1995 17
0
1993 19 2297

17
17
19
17
19
18
19
17
17
20
19
17
19
18
19

0
0 270 385 90
0
0
0
0
0
0 288 223 174
0
13 40 321 587
0
1252 1260 1121 2160 2430
156
0
0
0
153 989 299
0
0
78
0
0
0
0
896 1034 2751 2320 2660
1470 1237 1564 2642 2840
147 927 2400 803 1743
0
0
11
6
0
0
0
0
0
0
2385 1530 121 2513 2271
54 90 1354 1540 1457

0 år
2 år
0 år
2 år
x
0 år
2 år

Lagt opp
4.div
2.div
Lagt opp pga skade
Tippeliga
2.div
Lagt opp
Lagt opp
A-lag
A-lag
Allsvenskan
FK Haugesund
Lagt opp pga skade
Molde
A-lag

x
2 år
2 år
x
1 år
x
x
x
x
0 år

A-stall
A-lag
A-lag
A-stall
Hønefoss
A-stall
A-stall
A-stall
A-stall
A-lag

Tabell 2: Oversikt over U20-spelarar frå Sogn og Fjordane som er tatt opp i A-stallen til Sogndal Fotball
i perioden 1999-2012.

Tabellen ovanfor er ein oversikt over samtlege spelarar frå Sogn og Fjordane som var
20 år eller yngre på det tidspunktet dei blei henta til A-stallen til Sogndal Fotball,
kombinert med antal spelte minutt i i obligatoriske kampar (serie + cup) per sesong
etter inngått A-kontrakt. Eg har definert at dersom ein spelar har spelt i minst 50 %
av den totale speletida, så er dette å rekne som at spelaren har etablert seg på A-laget.
Det kan sjølvsagt diskuterast om 50 % speletid er det samme som å «etablere» seg på
laget, og oversikten tek heller ikkje høgde for antal kampar frå start. Eg meiner det
likevel er ein solid indikator på ein spelar sin tilgang til det øverste nivået.
Dei spelarane som har nådd 50 % -grensa er markert med gult (lyst), dei som har
måtte legge opp grunna skade er markert med grønt (mørkt) medan resten er enten
«under omdanning» eller av typen spelarar som ikkje lukkast i Sogndal.
Om ein held dei to spelarane som måtte legge opp grunna skade utanfor, så ser vi at
det er tatt opp 27 U20-spelarar til Sogndal Fotball sin A-stall i perioden. 14 av desse
lukkast i å etablere seg i 11’eren – altså om lag halvparten. Om dette talet er godt
eller dårleg er vanskeleg å sei noko om så lenge eg ikkje har framskaffa talmateriale
frå andre klubbar, men det er likevel grunn til å slå fast at desse tala støttar opp om og
forsterkar det generelle inntrykket av Sogndal Fotball som ein klubb som over tid har
lukkast i å omdanne unge toppspelaremne til toppspelarar.
27

Antal
sesongar
0
1
2
3
4

Antal
spelarar
7
1
5
0
1

Tabell 3: Antal sesongar frå inngått A-kontrakt med Sogndal Fotball for U20 spelarar frå Sogn og Fjordane til etablert
på laget i perioden 1999-2012

Det var svært interessant å sjå kor lang tid etter inngått kontrakt med A-stallen til
Sogndal fylkesspelarane har brukt på å slå seg inn i ein 11’er. Nesten unntak ser vi at
dei spelarane som lukkast går rett inn på laget i sin første sesong, eller at dei treng
maksimum to sesongar med «omdanning» før dei er klare for nivået. Av dei
spelarane som har lukkast (14 stk), har halvparten (7 stk) gått rett inn på laget i sin
første sesong. Dette stemmer i høg grad med det som har vore Sogndal sin uttalte
filosofi rundt unge spelarar frå fylket: Dei har henta inn relativt få spelarar – nokre
sesongar ser vi at dei til og med ikkje har henta nokon i det heile - og klubben har hatt
ein klar tanke og ein klar plan for dei som dei har henta. Dvs det har blitt «rydda» i
stallen slik at dei unge emna skulle få spele mest mogeleg. Døme på dette såg vi då
klubben selde midtstoppar Marco Reda i 2004 for å rydde plass til Børre Steenslid,
som igjen blei selt vidare til Viking i 2006 for derigjennom å rydde plass til Even
Hovland – som igjen gjekk rett inn på laget. Det samme såg vi då venstreback
Constant Djapka blei seld i 2007 for å rydde plass til Per Egil Flo – som truleg hadde
hatt endå kortare «omdanningsprosess» enn det som kjem fram her dersom ikkje
skader utsette hans etablering som toppspelar. Det samme gjeld også Ulrik Flo som
også var skadeutsett dei to første sesongane etter overgangen frå Stryn.
Vi ser også at laget gjennom desse 14 sesongane har tilbragt 6 sesongar på øverste
nivå og 8 sesongar i Adeccoligaen/1. divisjon, og figuren syner med all tydelegheit
kor mange fleire spelarar som har etablert seg i dei periodane laget spelte på nivå 2
(1999-2000 og 2005-2010). Dette tyder på at det kan vere «enklare» å omdanne emne
på nivå 2 enn nivå 1. I sesongar på øverste nivå er det naturleg å tenke at det stallen
består av fleire etablerte spelarar , at konkurransen om speletida er tøffare og at det
dermed nålauget inn på a-laget er trangare for unge spelarar – spesielt dersom
periodar i Tippeligaen fell saman med litt «tørre» år i emneproduksjonen.

28

Alder
17
18
19
20

Antal
spelarar
3
2
7
2

Tabell 4: Alder på U20-spelarar frå Sogn og Fjordane i «etableringssesongen» deira på A-laget til
Sogndal Fotball.

Alder ved overgang og alder i gjennombruddssesongen er også eit interessant
parameter som er verdt å merke seg for fylkesspelarane. Vi ser at halvparten av dei
som lukkast slår gjennom og etablerer seg i sitt 19. år – dvs siste året deira på
vidaregåande skule – og for mange er dette året også samanfallande med overgangen.
Dvs at svært mange av fylkesspelarane som lukkast fullfører videregåande skule på
heimstaden sin, kombinerer dette med spel i den lokale 3. divisjonen før dei altså
flyttar fysisk til Sogndal i sitt 19. år og får kvardagen sin i eit toppfotballmiljø. Døme
på dette er Børre Steenslid som spelte 3. divisjon for moderklubben Skavøypoll
medan han gjekk vidaregåande skule i Stryn, og flytta deretter til Sogndal der han
gjekk meir eller mindre rett inn på laget. Tilfellet Børre illustrerer ein stor fordel ved
modellen til Sogn og Fjordane – nemleg nærheten til idrett- og fotballtilbod ved dei
vidaregåande skulane. I tillegg til Sogndal finn vi idrettslinjer både i Florø, på
Sandane og i Stryn – noko som gjev unge spelarar mogelegheiter til mykje trening og
som kan bidra til at unge spelarar kan være lenger i moderklubb – noko som vil være
ein fordel med den kunnskapen vi har om menneskets behov for trygghet og trivsel
(ref. Maslow).
Vi ser også at det er svært få som slår gjennom så tidleg som ved 17-18-års alder.
Av dei som lukkast er det grunn til å merke seg at dei går relativt seint til toppklubb,
og dei går meir eller mindre rett inn på laget. Om denne tendensen kan ha gyldigheit
også i dag, med ein fotball som inneber større krav enn den gjorde for 10 år sidan, er
vanskeleg å sei noko om før ein får tal på det.
Ein kategori spelarar som også er ein del av Sogndal sin tropp er dei spelarane som
ikkje er blitt henta aktivt til klubben, men som flyttar til bygda på eige initiativ for
eksempel pga studiar, utdanning og sjølvsagt nærhet til idrett- og fotballmiljøet. I
2005 kom td. Christian Brink flyttande til bygda, meir som student enn som
fotballspelar. Brink er ikkje frå fylket, men er eit godt døme som har relevans for
fylket og tilhøvet til breddeklubbane. Brink fekk trene med andrelaget, slo seg
derigjennom inn på A-laget og etter 06-sesongen blei han selt til Lyn for fire-fem
millionar kroner og fekk deretter nokre år i Allsvenskan. Brink er eit døme på ein
spelar som kjem frå ein annan kant av landet til studiestaden Sogndal, men kva med
spelarar frå eige fylke i samme kategorien? Studiestaden Sogndal er full av spelarar
som tilhøyrer 3. og 4. divisjonsklubbar i fylket, og det kan vere grunn til å være ekstra
medviten på korleis Sogndal som toppklubb skal håndtere desse. Skal dei takast inn
og evt hentast til Sogndal sitt andrelag for styrke dette både som lag og
treningsgruppe, eller skal Sogndal tydeleg nekte dei innpass for å derigjennom styrke
og bevare breddefotballen? Her er det åpenbart mange nyansar og det er vanskeleg å
være kategorisk, men det er all mulig grunn til å tru at det i slike tilfelle er lett for ein
toppklubb å «toe sine hender» og gøyme seg bak det faktum at spelaren flytta til

29

bygda av eigen fri vilje og blei ganske riktig ikkje henta aktivt. Gråsonene er mange
og likeså fallgruvene i høve relasjonar til breddeklubbane.
Korleis ser dette ut i dag?
Det kan være grunn til å dvele litt og sjå nærmare på korleis bildet ser ut i dag – i det
vi står framfor ein ny sesong. Sogndal berga plassen i Tippeligaen i siste serierunde –
med heile sju fylkesspelarar i startoppstillinga - og kan sjå fram mot eit nytt eventyr
på det øverste nivået. Ser vi på stallen i dag ser vi at det – til og med i Sogndalsamanheng - er mange unge spelarar i stallen: Vi tel 4 fylkesspelarar under 20 år
(Skaasheim, Valsvik og 2 x Aase), vi har keeper Mathias Dyngeland som også er
U20, og i tillegg finn vi fleire spelarar som er i alderen 21-22 år (Hopen, Røed,
Holsether, S. Dyngeland og Lysne). Vi ser altså ein stall beståande av ti spelarar
under 22 år. Dette verkar å vere langt fleire unge spelarar enn tilfellet har vore
tidlegare, då prinsippet om å hente inn svært få spelarar verka å vere meir vektlagt
enn det vi ser tendensane til i dag. I Sogndaltradisjonen er det også spesielt å sjå at
det høge talet unge spelarar fell saman med ein periode der A-laget er i Tippeligaen.
Historisk ser vi at det er vanskelegare for unge spelarar å etablere seg på laget i dei
periodane laget spelar på øverste nivå.
Tidlegare i denne delen presenterte eg døma Reda – Steenslid – Hovland og Djapka –
P. E Flo som gode døme på kor tydeleg og strategisk det tidlegare blei tenkt når ein
henta inn unge emne til omdanning – det blei rydda plass til dei på laget. Når ein no
ser tilbake på sesongen 2012, huskar vi at 19-åringane Gustav Valsvik og Eirik
Skaasheim slo gjennom og etablerte seg på laget – i god Sogndaltradisjon. Ser ein
derimot nærmare på omstenda rundt måten Valsvik og Skaasheim etablerte seg på
laget, kan det sjå ut til at det var meir tufta på eit akutt behov som oppstod i laget der
og då, enn resultat av bevisste og strategiske planar mtp spelarutvikling, og det er det
all mulig grunn til å relektere over: I dei siste dagane av marsvindauget 2012 henta
klubben inn stopparen Jasmin Mesimovic, som var tiltenkt rollen som makker til
Hannu Patronen i midtforsvaret. Etter to seriekampar blei Mesimovic skada og
klubben «må» då bruke 19-åringen Valsvik – som spelar godt i Mesimovic sitt
skadefråvær. I augustvindauget blir så Azar Karadas henta til klubben, og han er
igjen tiltenkt rollen som midtstoppar saman med Hannu Patronen. Etter nokre kampar
skjer det samme med Karadas som med Mesimovic – han blir skada – og igjen «må»
klubben bruke 19-år gamle Valsvik, som i haustsesongen spelar endå betre enn sist.
Det samme kan seiast om tilfellet Eirik Skaasheim som – og dette er kun min påstand
- truleg fekk all speletida si grunna skader på dei andre backane Per Egil Flo og Taijo
Tenieste. Men, han fekk sjansen – og han var god då han fekk den. Det er også min
påstand at strategisk sett er premissane for Valsvik og Skaasheim si «omdanning» av
ein heilt annan karakter enn det dei var for spelarar som Even Hovland og Per Egil
Flo seks år tidlegare.
Så kan ein sjølvsagt stille det betimelege spørsmålet om det no er så viktig å spørje
kvifor dei unge toppspelaremna får spele? Er prinsippa og strategien som ligg til
grunn for ei «emneomdanning» så viktig? Er det ikkje nok at dei faktisk får sleppe til
og spele? Skal vi ikkje glede oss over at to nye unggutar frå fylket markerer seg på
øverste nivå? Er ikkje fotballens vesen slik at blir ein spelar skada så står nestemann i
køen klar til å ta plassen din? Jo det er det sjølvsagt åpenbart. Heile fylket har gledd
seg over Valsvik og Skaasheim sin 2012-sesong. Men desse casa syner som sagt
30

likevel to vesensforskjellar i strategisk tenking omkring bruken av unge spelarar, og
dermed også i premissa for korleis ein omdannar toppspelaremna.
Det høge antal unge spelarar i A-stallen, kombinert med den tilsynelatande meir
tilfeldige grunngjevinga for å sleppe til unge spelarar, kan tyde på at det kan ligge ei
strategiendring i lufta for korleis Sogndal Fotball både tenker og handlar kring bruken
av unge toppspelaremner.
7.4 Kva kan gjerast for å utvikle fleire og betre toppspelarar i Sogn og Fjordane, med
særskilt vekt på samhandlinga mellom breddeklubbane og Songdal Fotball?
I tabellen nedanfor har eg prøvd å samanfatte i korte overskrifter ei ganske grov oversikt
over hovudbodskapet i det informantane uttrykt om kva dei meiner skal til for å få fram
fleire og betre toppspelaremne i Sogn og Fjordane. Som vi ser er det er ei relativt felles
oppfatning blant alle dei miljøa og alle dei personane eg intervjua at to avgjerande
faktorar hos dei som skal arbeide med utvikling av toppspelaremne i Sogn og Fjordane er
tilgang til kunnskap, kompetanse og referansar som er relevante for omdanning til
toppfotball. Dette er eit viktig bakteppe for den vidare diskusjonen.

Spelarutviklar

Hovudtrenar

Adm

Informant i Sogndal Fotball

Informant i breddeklubb

Sogndal inspirere og motivere bredden gjennom det å
være ein toppklubb

Sogndal bidra i bredden med
kompetanse på spelarutvikling

Sogndal med meir utadretta aktivitet. Spre
inspirasjon og referansar til breddeklubbane.

Sogndal utadrette aktivitet. Spre
kompetanse og referansar ut til
trenarar.
Sogndal ta eit større finansielt ansvar
for spelarutviklingstiltak i kretsen.

Sogndal skape møtestader med breddeklubbane.
Lære av kvarandre.

Sogndal bidra og hjelpe klubbane i bredden.
Utnytte synergieffektane som ligg i å utvikle
kunnskapen, anlegga og infrastrukturen på
Fosshaugane Campus. Sogndal gjere dette
tilgjengeleg for trenarar i fylket.

Sogndal gjere seg sjølv åpen og
tilgjengeleg for breddeklubbane

Sogndal bidra på det kretsen meiner er rett å gjere.
Klubbane bygge fleire heilårsanlegg
Kunnskapsutvikling
Sogndal etablera og drifta relasjonar til
kontinuitetsbærarane i klubbane

Leiar

Sogndal beholde eksisterande strategi. Den har vist
seg å fungere.
Sogndal skapa referansar og vere ei
inspirasjonskjelde for breddeklubbane gjennom
dialog og rettleiing
Sogndal bidra med kompetanse til dei mindre
klubbane

Invitere seg sjølv ut til trenertiltak i
breddeklubbane
Sogndal involvere seg i
breddeklubbane på et tidlegare
tidspunkt

Sogndal bidra til at talent blir utvikla ute i dei andre
klubbane
Sogndal arrangere spelarutviklingstiltak for dei beste
spelarane frå fylket

31

Med snart 40 år i norsk toppfotball er det all mulig grunn til å stille spørsmål om
Sogndal i det heile tatt treng å involvere seg ytterlegare i det som skjer i
breddefotballen. Spørsmålet er betimeleg, for ingen kan påsta at dei har mislukkast.
Resultata og fylkesprofilen som syner seg kvar helg talar for seg sjølv, og kvifor skal
ein endre på noko som fungerer så bra? Kvifor skal ein endre på ein mønsterbruk?
Sogndal har komme dit dei er på grunn av ei beundringsverdig evne til å prioritere
knallhardt, og prioriteringar betyr også at noko må velgast bort, og derfor har klubben
måtta tåla ein del lokal kritikk for dette – både i eigen breddeavdeling og i fylke, men
har heile tida vore standhaftige og stått på sitt og inntatt rollen som den litt «annleise»
toppklubben, og har lukkast med det. Egil Mundal seier: «Men… om fem år vil det
kreva noko anna…og det blir stadig stilt tøffare krav…vår fordel er at me har bygd eit
stabilt fundament…og høgskulen ynskjer å vera med å gå den vegen… og lukkast me
der så kan me vera i samme divisjon også i framtida». Mundal siktar til det gryande
samarbeidet mellom Sogndal Fotball og Høgskulen i Sogn og Fjordane, eit prosjekt
som knyter saman forskning og fotball og som, dersom det vert utnytta rett, kan gje
Sogndal dei konkurransefordelane dei treng for å fortsatt konkurrere med dei beste.
Min påstand er at utfordringa i høg grad blir å gjera denne kunnskapen tilgjengeleg
for fleire, for Sogndal har forplikta seg sjølv til å ha 50% av A-stallen frå Sogn og
Fjordane, og ei slik målsetjing må forplikte i form av strategiske grep mot
breddefotballen – ellers blir den berre eit tomt styrevedtak, og i det følgjande blir det
diskutert ulike vinklingar på korleis dette kan gjerast – slik at summen av det heile
blir fleire og betre toppspelaremne i Sogn og Fjordane.
«Einarane dukkar opp uansett»
Utsagnet ovanfor er ofte blitt høyrt uttalt i ulike samanhengar og i fleire diskusjonar
omkring toppspelarutvikling lokalt i Sogn og Fjordane, og har historisk sett blitt brukt
som eit «alibi» eller som ei litt tabloid årsaksforklaring på kvifor ikkje Sogndal
tidlegare har gjort noko systematisk arbeid ut mot breddeklubbane for å stimulere
eller auke kompetansen der ute – fordi einarane kjem jo likevel. Uttalelsen kan
likevel være interessant å problematisere og diskutere rundt. Er det verkeleg sånn at
dei aller beste toppspelaremna dukkar opp og bryt seg fram nesten heilt tilfeldig, meir
i kraft av seg sjølv enn av ytre systempåvirkningar? Eller ligg det påverkbare faktorar
til grunn for denne emneproduksjonen likevel? Dersom emneproduksjonen er
påverkbar, så føl det også naturleg å tenke at Sogndal sjølv kan bidra inn mot
produksjonsprosessen, og ikkje berre befatte seg med omdanningsprosessen. Hvis
gevinsten av denne type tenking er eit utvalg toppspelaremne av forbetra kvalitet, så
må det åpenbart være interessant for Sogndal å delta i heile produksjonsprosessen –
utan at det dermed skal fjerne ansvaret frå breddeklubbane.
Det som likevel er interessant å høyre er at nesten ingen av informantane – hverken i
toppklubb eller i breddeklubb - utelukkar den litt «tilfeldige» faktoren i denne
prosessen. Så godt som samtlege går god for at eit toppspelaremne i teorien kan
dukke opp kvar som helst, i kva miljø som helst og til ei kvar tid som helst.
Spelarutviklar i Breddeklubb seier: «Det er jo litt tilfeldig det der…du har jo han der
Kurt Heggestad inne frå Veitastrond…og det er meg ei gåte korleis han kunne dukke
opp. Ikkje har dei bane der inne, og ikkje har dei kompetanse… men det viser jo at
det kan skje stort sett over alt»

32

Spelarutviklar i Breddeklubb har for så vidt rett i det at denne type «ingenting-miljø»
har manglar i høve dei faktorane vi tradisjonelt sett meiner ligg til grunn for å utvikle
toppspelaremne (tilgang på heilårsanlegg, miljø, kompetanse etc), og at det derfor kan
vere overraskande at det kan komme toppspelarar også frå desse plassane, men
samtidig så kan denne type miljø også være i besittelse av ein type kompetanse som
umiddelbart ikkje er så lett å få auge på. Sjølv om stader som Veitastrond ikkje
innehar NFF-lisensierte trenarkrefter, planverk eller kunstgrasbane, så kan ein heller
ikkje utelukke at slike stader har andre eigenskapar som f eks innbyr til mykje
implisitt læring og mesterlære ved at for eksempel dei få ungdomane som bur i bygda
går på skule i lag, spelar fotball i lag, trenar i lag, leikar i lag og gjennom mykje fri og
uorganisert leikprega aktivitet for eit vidt aldersspenn tileignar seg læring og
egenskapar som born og unge frå meir tettbygde strøk ikkje får tilgang på.
Når spelarutviklar i breddeklubb dreg fram Kurt Heggestad frå Veitastrond som døme
på at toppspelaremna og toppspelarane kan komme frå stort sett overalt, så er det
uhyre interessant å sjå at Kurt faktisk er det toppspelaremnet som brukte lengst tid av
alle fylkesspelarane på å omdannast. Fire år brukte han før han var etablert på laget.
Dette er interessant fordi det reiser spørsmålet om Kurt Heggestad kunne vore endå
betre, brukt kortare tid og nådd eit endå høgare ferdighetsnivå som vaksen dersom
han hadde blitt «utsatt» for ytre påvirkingar som anlegg og trenarkompetanse på eit
tidlegare tidspunkt. Dersom dette stemmer ligg det eit enormt potensiale i Sogn og
Fjordane når det gjeld å få fram best mogeleg toppspelaremne.
Samtidig som ingen utelet den tilfeldige faktoren, så er også samtlege informantar
klare på at tilgang på anlegg og riktig kompetanse hos trenarar og hos viktige vaksne
er dei mest sentrale faktorane for å utvikle toppspelaremne i breddeklubbane. Vidar
Sandal i den vesle klubben Skavøypoll er den som kanskje har hatt aller størst effekt
av å iverksette eit systematisk kompetanseløft. Klubben har utvikla fleire
toppspelaremne, der nokon også har tatt steget heilt inn i toppfotballen (Erik Sandal,
Børre Steenslid og Peter Orry Larsen), og Sandal er heilt klar på at desse spelarane
ikkje hadde blitt så gode emne som dei til slutt blei om det ikkje var for satsinga på
kompetanse i eigen klubb. «Vi såg at det med kompetanse var nødvendig for å gjere
eit løft i klubben, og vi at det hjap for laget, og det hjalp for spillerane og at dette
ikkje har vore tilfeldig»
«Den indre driven» - kan den påvirkast og utviklast?
Før vi slepp Sandal, Skavøypoll og diskusjonen omkring korleis desse «emna» dukka
opp kan det vere interessant å sjå nærmare på eit par av dei toppspelaremna
Skavøypoll faktisk utvikla i denne perioden, og kva som gjer at nokon tar steget heilt
opp medan andre ikkje gjer det. Frå 85-kullet var det Børge Yndestad som både i
egen klubb og frå krets/NFF-systemet blei betrakta som det mest spennande
toppspelaremnet. Han blei tatt ut både på regionslag og på landslag, og har fleire
kampar både for G16 og G17-landslaget. Børge synte imponerande ferdigheiter og ei
speleforståing som gjekk utanpå dei fleste, og på eit høgare nivå enn den jamngamle
lagkameraten og midtstopperpartneren Børre Steenslid. Børre var også ein god spelar
på den tida, og spelte for så vidt også på kretslaget, men blei ikkje vurdert som
ferdighetsmessig god nok hverken til region- eller landslag. I dag spelar Børge 4.
divisjon for moderklubben medan Børre sist haust blei seriemester med Molde FK.
Vidar fortel: «Han Børge hadde det aller, aller meste, men han mangla den der
33

inderlige, beinharde viljen til å ofre det som skulle til. Børre var vel ikkje det
fotballtalentet, sånn basisferdighetsmessig (…) men han viste alltid at han var ein
tøffing. Eg huska jo ein gong dei spelte… dei var førsteårs guttespelarar og vi spelte
mot Eid om kretsfinalen, eller vinne avdelinga då, og han Børre gikk opp i ein duell
og måtte til lege og sy og kom tilbake igjen…og…og han skulle inn igjen på bana og
spele igjen…og…faren va med han te legen..det vakje nåke hjernerystelse men han
hadde fått et lite kutt då…men det vakje nåke problem for han Børre, han for rett inn
igjen på og gikk rett opp i en hodeduell…nettopp vore til legen og sydd. Han Børge
hadde jo lagt seg nedpå et par daga hadde det samme skjedd han»
Dette med «den indre driven» er også noko samtlege informantar berører når dei skal
forklare kva faktorar som verkar på utviklinga av toppspelaremne, men få av dei
klarer å sei noko om desse indre egenskapane er noko som er påverkbart eller om
dette er noko som enkelte «berre har».
Det er interessant å sjå at det er representantane frå Sogndal som i høgast grad verkar
å vere medvitne på dette, og som også klarast uttaler at dette med interesse og
motivasjon til å spele mykje fotball er eit påverkbart parameter og at Sogndal – i kraft
av vere ein toppklubb – har ei soleklar rolle i dette. Toppspelarutviklar Håvard Flo
seier: «Det største bidraget vårt er det faktum at vi er i Tippeligaen. Det triggar den
indre drivkraften og inspirasjonen i emna» og hovudtrenar Jonas Olsson uttrykkjer
det slik: «Det er ingen som blir født til fotbollspelare, pianist eller… gymnast….man
føds, så vaxer man upp og så skaffar man seg en interesse (…) och får man hjelp
utanfrån…for motivasjon…ja så holder man på…och…då blir du jo duktig»
Det er liten tvil om at toppfotballen inspirerer og motiverer unge til å holde på med
fotball, til å spele mykje fotball og til å holde liv i draumen om å bli toppspelar, og det
å ha ein toppklubb såpass nært inntil geografisk sett, med ein såpass sterk lokal profil
som Sogndal har, har truleg ein betydeleg effekt på det å utvikle «driven» i unge
spelarar, og her er det openbart at Sogndal sjølv kan gjere ein jobb med å ytterlegare
forsterke sin eigen posisjon som toppklubb, og i omdømme- og relasjonsbygginga si
ut mot fylket. Det vil truleg bidra til auka inspirasjon både hos trenarar og potensielle
emne dersom Sogndal etablerer ein tydeleg og utadretta profil. På bakgrunn av det
ovanforståande er derfor all mulig grunn til å avlive myten om at «einarane kjem
uansett». Erfaring og dokumentasjon frå informantar både frå Sogndal og frå
breddeklubbane tilseier at det å utvikle gode toppspelaremne er ein svært påverkbar
prosess – både direkte og indirekte – og at det faktum at toppspelarar kan komme frå
«ingenting-stader» ikkje nødvendigvis er noko argument for at dei «dukkar opp» i
kraft av seg sjølv.
Relasjonsbygging Sogndal Fotball - breddeklubbane
Informantane i både i Sogndal og i breddeklubbane er opptekne av at det er viktig å
ha kontakt og dialog i aksen bredde-topp, og både hovudtrenar, styreleiar og admleiar
vektlegg dette som spesielt viktig: «Det finns jättemycket duktiga… det er jag helt
övertygd om…duktiga tränare och lädare rundt i fylket som vi skulle kunna lära saker
av» seier Jonas Olsson. Spesielt når Sogndal sjølv verkar å være svært oppteken av
nettopp dette, er det overraskande å høyre at breddeklubbane ikkje opplever at denne
dialogen er til stades i særleg grad. Terje Rognsø kan vere eit døme: «Kanskje kunne
Sogndal vært meir opptatt av ka vi har gjort då… for å få fram så mange kandidata»
medan Nils Petter Hauge i Stryn seier dette: «Det er ingen frå Sogndal som…en
34

eneste gang…har tatt kontakt med leder i Stryn Fotball for å stille et spørsmål…og
det kan jo være helt greit det hvis dei ikkje syns det er viktig…men det er jo dumt hvis
dei syns det er viktig å ha ein form for kommunikasjon…ikkje berre når dei skal kjøpe
spelarar»
Enighet om kva som skal til – ulike forventningar om korleis
Alle partar er som sagt tydelege og klare på at breddeklubbane sin tilgang på
heilårsanlegg, kompetanse, referansar og kunnskap er svært bestemmande for klubben
sin evne til å utvikle fleire og bedre toppspelaremne. Sogndal Fotball har i så måte
vore eksepsjonelt gode på å bygge anlegg til eigen klubb – i Sogndal sentrum – med
nærleik både til skule og heim som suksessfaktorar både for eigen ungdomsavdeling
og for arbeidet med å omdanne emne til toppspelarar. Gjennom å bygge anlegg og
infrastrukturar har Sogndal fått eit sterkt konkurransefortrinn i høve andre
toppklubbar. Ein 17-18-åring i A-stallen brukar toppen 10 minutt til Fosshaugane
Campus der han har skule- og treningskvardagen sin, og han brukar 2 minutt på å gå
frå klasserommet til A-lagsgarderoben, Sognahallen, Idrettssenteret eller
hovudstadion. Dette gjer at det går minimalt med tid til å forflytte seg fysisk i aksen
skule-heim-trening.
I førsteprosessen – det å utvikle gode nok toppspelaremne – så har klubben også gjort
anlegga sine tilgjengelege for uorganisert aktivitet og i tillegg etablert eit eige
ungdomsakademi tufta på motivasjon og frivillighet for å auke treningsmengde og
ferdighetsnivå hos sine eigne emne. I så måte har Sogndal vore ei inspirasjonskjelde
og føregangsklubb for andre klubbar i fylket, og vi har sett at klubbar som Stryn,
Førde og Florø har fulgt etter og etablert eigne akademimodellar – meir eller mindre
etter samme modell som Sogndal.
Det er unaturleg å forvente at Sogndal skal gå inn å bidra direkte til anleggsutvikling i
breddeklubbane i fylket, men å tilføre kompetanse, kunnskap og referansar om korleis
innhaldet på anlegga skal vere bør vere både mogeleg og naturleg. Dette er alle partar
einige om, men i materialet ligg det også openbare ulikskapar i aktørane sine
forventningar til korleis denne kunnskapen skal delast.
Datamaterialet syner nemleg at breddeklubbane – miljøa der emna kjem i frå og vert
utvikla – ynskjer eit Sogndal som er utadretta, nysgjerrig og pro-aktivt i høve til å by
på seg sjølv, men som opplever Sogndal som relativt uinteressert og passivt, heilt
fram til klubben får fram ein spelar klubben er interessert i. Den breddeklubben i
Sogn og Fjordane som har utvikla flest toppspelaremne og som har levert flest av
desse til Sogndal er Stryn T&I i Nordfjord, og Nils Petter Hauge har vore leiar i
klubben i 10 år og sett mange gode emne ta steget frå Stryn til Sogndal: «Det er jo
voldsomt positivt at vi HAR Sogndal i eliteserien, at vi har noke som gjer at ungane
våre får lyst til å bli fotballspelarar (…) Me kunne veldig gjerne tenkt oss ein dialog,
ikkje berre når me skal selge eller kjøpe spelarar (…) Hvis dei tenke at noken klubba i
Sogn og Fjordane er særdeles viktige når ein tenke på det å produsere emne då…så
må dei være i forkant…og hente effekta ut av den goodwillen som blir skapt på
forhånd (…) De komme jo hvis vi spør høflig god tid i forveien, men det er ikkje noko
filosofi…det er meir et resultat av at ein klubb har et ønske»

35

Utsagnet til Hauge er representativt for så godt som alle informantane frå
breddeklubbane. Unntaket er Knut Erik Folland frå Førde som er mest oppteken av at
kompetansen og referansane Sogndal sitt på vert gjort tilgjengeleg for trenarane, og
ser det som «passé å tru at dei skal reise ut i klubbane». Gjennomgangstonen frå
bredden er likevel eit sterkt ønske om at Sogndal er utadretta, pro-aktive og synlege i
fylket – spesielt i dei klubbane som ein trur kan ha føresetnader for å utvikle fleire og
betre emne.
Internt i Sogndal har ein også ei klar oppfatning om at klubben må dele på
kompetansen, være rause på å tilby referansar om kva som krevst og at ein må jobbe
hardt og målretta for å pleie gode relasjonar til kontinuitetsbærarane i
breddeklubbane. I motsetning til breddeklubbane er derimot Sogndal meir oppteken
av breddeklubbane skal forflytte seg fysisk til Sogndal for å hente ut kompetansen
derifrå – både frå eigen sportsavdeling og frå den kunnskapen som ligg i miljøet
høgskule-idrettssenteret: «Den infrastrukturutviklinga me har gjort… det vil vera den
beste måten å utvikla nye spelarar frå fylket, og fordi at også trenaradn kan auka sin
fagkompetanse og entusiasme gjennom dei tinga me kan gjere her som følge av
utbygginga» seier dagleg leiar Egil Mundal.
Så der breddeklubbane ynskjer eit pro-aktivt Sogndal som forflyttar seg ut i fylket,
ynskjer Sogndal helst at breddeklubbane skal komme inn til Sogndal – og vi avdekkar
altså to vidt ulike utgangspunkt og to vidt ulike premiss for korleis vekselvirkninga
mellom bredde- og toppklubb skal foregå.
Sogndal framstår heller ikkje heilt samstemt når det gjeld i kva grad dei har ansvar for
eller interesse av for å drive kompetanseutvikling i breddeklubbane. Styreleiar og
toppspelarutviklar er svært klare på at Sogndal må ut i fylket for å stimulere og by på
kompetanse, medan dagleg leiar ikkje fullt ut anerkjenner dette som Sogndal sitt
ansvarsområde: «Det er jo kretsen si rolle og korleis kretsen styrer si utvikling…den
er kanskje den viktigaste pådrivaren i det arbeidet føler eg….fordi atte…der skal ein
ligga i forkant av kvar klubb på kva som er lurt å gjera (…) Den kunnskapen er jo
alltid i utvikling så…der må det må vera kretsen som lukkast…for det er den som har
den største enkeltrollen i det arbeidet.»
Gjennom handlingsplanen til NFF er kretsane gitt mandat og ansvar for å utdanne
trenarar, drive trenar- spelar-, og aktivitetsutvikling, og i så måte har Mundal heilt rett
i si betraktning om kven som bør gjere kva. Samstundes har kretsen ingen isolert
interesse av å drive kompetanseutvikling i klubbane – utover det at det er ein jobb
kretsen er sett til å gjere gjennom det ansvarsforholdet som er definert av NFF.
Kretsane har ikkje noko A-lag eller noko sluttprodukt på toppen av pyramiden som
toppspelaremnene skal ende opp i. Det er alltid toppklubbane som haustar fruktene
av den kompetansesummen som finns i breddefotballen, og i det perspektivet er det
toppklubbane som bør ha den mest openbare eigeninteresse av at breddemiljøa er
mest mogeleg velfungerande. Det er min påstand at det i den egeninteressen også bør
ligge ein grad av egeninnsats og ansvar for å bidra til at emneproduksjonen er så god
og sunn som mogeleg. I NFF er sin handlingsplan også toppklubbane tydeleg
ansvarleggjort mtp kompetansetilførsel til breddeklubbane: «Det påhviler
toppklubbene et stort ansvar i aktivt å bidra til et godt samarbeid og sikre flest mulig
sterke utviklingsmiljøer» (NFF Handlingsplan 2012 – 2015 s. 28)

36

Denne forventningsbristen mellom dei ulike aktørane i fylkesfotballen til «kven som
har ansvar for kva» er truleg den trangaste flaskehalsen for at ein fullt ut skal kunne få
tilgang til den krafta som ligg i eit sunt forhold mellom toppklubb, krets og
breddeklubb, og handlar først og fremst om kommunikasjon og dialog – eller mangel
på dette. Vidar Sandal kommenterer dette slik: «Ein må jo definere korleis
verdikjeden skal være…kva slags forventningar ein skal ha til kvarandre» Ein slik
avklaringsrunde mtp forventningar vil truleg vere klargjerande for alle og legge eit
godt grunnlag for forbetra samhandling.
Konturane av ein ny strategi Sogndal Fotball si omdanning av toppspelaremna?
Eg nevnte ovanfor at talet unge spelarar i dagens Sogndal-stall kan verke å vere noko
høgare enn tidlegare, og eg antyda også at strategien med å rydde plass i 11’eren til
unge spelarar kan vere i endring. Inntrykket av ein klubb som er i ferd med å løsne
på den restriktive haldninga til spelarar utanfrå vert ytterlegare forsterka ved at vi dei
to-tre siste åra også har sett at det er blitt henta inn spelarar til klubben sitt andrelag
frå naboklubbar som td Bjørn, Syril og Dale – i tillegg til studentar som har komme
flyttande til bygda. Det kan vere ein konsekvens av at kommunikasjonslinjene er blitt
betre, at Sogndal er blitt attraktiv som skule- og studiestad, og det kan heller ikkje
utelukkast at antal toppspelaremne i fylket kan ha auka, og at det dermed kan bli lett
for toppklubben å bli frista til å knytte til seg fleire – naturleg nok.
Fleire av informantane er ganske sikre på at det finns emne fylket som ikkje har fått
tilgang til omdanningsmekanismane som ligg i ein toppklubb, enten fordi Sogndal
ikkje har hatt kapasitet til å kunne forvalte alle emna, fordi emna sjølve ikkje har hatt
den siste «driven» som skal til for å gjere seg sjølv attraktiv nok – eller at potensialet i
emna har runne ut i sanden fordi miljøet dei har vore i ikkje har vore stimulerande
nok. Fleire av informantane frå breddeklubbane er klare på at breddeklubbane sjølve
heller ikkje er dyktige nok på å gje eit fotballtilbod som er stimulerande nok for
toppspelaremne som ikkje umiddelbart er interessante for Sogndal. På spørsmål om
det finns fleire toppspelaremne i fylket enn det som blir foredla i dag, svarar Terje
Rongsø slik: «Ja heilt klart. Heilt klart. E det en ting eg jaffal ikkje e i tvil om så e det
det. At vi har det det e eg helt overbevist om, og då e det…då e det liksom litt synd at
vi må håpe at det skal bli den eine av de…» Toppspelarutviklar Håvard Flo i Sogndal
er einig: «Ja det trur eg, men det vi også må huske på er at fotballen utviklar seg,
krava i fotballen aukar og krava til det nivået som krevst aukar»
Det er altså høveleg bra semje både i topp og i bredde om at der eksisterer eit
potensiale i breddeklubbane mtp antal tilgjengelege emne og potensielle toppspelarar
– der er fleire enn det Sogndal klarer å forvalte pga at «trakta» i Sogndal har vore
såpass smal at det har vore ei utfordring å få omdanna alle innanfor det tilbodet
Sogndal kan tilby. Terje Rognsø er ein som tidlegare har støtta Sogndal sin restriktive
policy mtp å hente emne frå fylket, men har den siste tida har han endra litt av sitt syn
på dette: «Eg støtta jo den tanken lenge…men no e eg meir usikker no då, fordi
atte…det er vanskeligere for de som ikkje kommer gjennom å være i et
tredjedivisjonsmiljø…som ikkje er et toppidrettsmiljø…og skal klare å holde seg unna
fristelsane»
Rognsø er på linje med Flo i denne tanken, om at breddeklubbane og
tredjedivisjonsklubbane våre ikkje innehar den kompetansen og kulturen som skal til
for å stadig drive eit toppspelaremne framover, og nettopp denne manglande
37

treningskulturen i ein del breddeklubbar er også grunnen til at også Sogndal sjølv
antydar ei dreiing mot ei meir open haldning mtp det å knytte til seg eit aukande antal
toppspelaremne frå fylket: «Vi ser jo no at vi vil ønske å ha et veldig sterkt andrelag
og ha et veldig godt, sterkt utviklingsmiljø rundt andrelaget – og det kan jo være ein
måte då…kombinert med skule og utdanning…det å kunne komme til et miljø der han
kan få videre utvikling (…)Et veiskille? Ja… men det er ikkje så synlig…det er
nyansar. Det der tilsiget rett inn i A-stallen skal fortsatt være der, men vi tenker litt
nytt litt sånn bak der igjen… kan godt hende dette veiskillet blir større med tida»
Nokon av informantane ser også denne utviklinga, og bl a Knut Erik Folland i Førde
er av den oppfattinga at det det no er for mange emne i A-stallen: «Eg syns ikkje dei
velge rett no…dei har for mange toppspelaremne…for mange som ikkje vil ha ein god
nok kvardag. Du må inn og spele»
7.5 SWOT-Analyse av toppspelarutviklinga i Sogn og Fjordane.
For å systematisere og skape ein betre oversikt over det datameterialet som er samla inn
gjennom intervjua har eg laga ein enkel SWOT-analyse av toppspelarutviklinga i Sogn og
Fjordane.

Strengths









Toppklubb med kultur og tradisjon for å
utvikle lokale toppspelarar
Sterk infrastruktur knytta til anlegg, fasilitetar
og kunnskap på Fosshaugane Campus
«Kortreist» kompetanse om toppfotball.
Det kostar lite å forflytte seg i fylket.
Fylket og fotballmiljøet er oversiktleg.
Breddeklubbane ynskjer dialog og
samhandling med Sogndal. Svært gjerne.
Sogndal har lukkast gjennom samme strategi
og profil i nesten 40 år.
Sogndal er åpen og inkluderande. Trenarar og
klubbar er alltid velkommen inn.

Opportunities







Sogndal kan spre
kompetanse/inspirasjon/goodwill til
breddeklubbane.
Korte avstandar – små forhold – krevst lite
ressursar å flytte seg rundt i fylket.
Mulighet til å forsterke inspirasjonseffekten
som ligg i det å være toppklubb.
«Alle» ynskjer eit sterkt Sogndal.
Enormt potensiale for alle i anlegga og
infrastrukturen på Campus.
Samhandlinga med Høgskulen blir Sogndal
sitt neste konkurransefortrinn.

Weaknesses







Sogndal har liten kontakt med
breiddeklubbane utanom når dei har
interessante spelarar.
Sogndal har liten kunnskap om
breddeklubbane.
Andre toppklubbar har større goodwill i
nokre deler av fylket enn det Sogndal har.
Breddeklubbane må aktivt oppsøke Sogndal
for å hente ut kompetanse derifrå.
Det er oftast breddeklubbane som må ta
initiativ til kompetanseutveksling.
Sogndal manglar ein strategi på korleis
samhandlinga med bredden skal være.

Threats








Kan være vanskeleg for Sogndal å være
kritisk til eigen praksis når ein har lukkast
over så lang tid.
Generasjonsskifte både på sport og på leiing
siste åra.
Antydning til vaklande strategi i høve
tidlegare.
Sogndal ser ikkje tydeleg at dei vha
strategiske grep kan påverke kvaliteten på
utviklinga av toppspelaremne i
rekrutteringsområdet.
Breddeklubbane forventar for mykje av
Sogndal.
Ikkje lenger ein selvfølge at toppspelaremne
vel Sogndal.

38

8. KONKLUSJON
Norske toppklubbar definerer begrepet «lokale spelarar» i høg grad som dei emna som kjem
frå eigen fotballkrets eller frå eige fylke, men nyanserer begrepet også til å gjelde reiseavstand
og område som naturleg soknar til toppklubben.
Norske toppklubbar har ei svært sterk lokal forankring, og er voldsomt oppteken av å ha
lokale spelarar på sine A-lag. Dette blir i all hovudsak begrunna med identitet og økonomi.
Ting tyder likevel på at lisenskrava om lokalt utvikla spelarar kan vere ein vel så viktig årsak
til den sterke lokale forankringa toppklubbane har.
Toppklubbane er svært interesserte i at det i deira rekrutteringsområde blir utvikla så mange
og så gode toppspelaremne som mogeleg. Dei grunngjev dette også med identitet og
økonomi, samt at det er enklare å komme i kontakt med spelaren og moderklubben når desse
befinn seg i nærområdet. Nokre av svara tyder likevel på at toppklubbane er meir interessert i
at toppspelaremna er betre enn at dei nødvendigvis er så mange, eit syn som er forståeleg ut
frå ein toppklubbs perspektiv, men som bør diskuterast for å sjå forholdet mellom volum og
kvalitet i eit meir heilskapleg perspektiv – som igjen kan gagne toppklubben.
Sogndal Fotball har hatt god utteljing på dei toppspelaremna dei har henta frå fylket og inn i
sin A-stall i perioden 1999-2012. Omlag halvparten av dei klubben har henta har lukkast i å
etablere seg som toppspelarar. Halvparten av dei som har lukkast har gått rett inn på laget i
sin første sesong, og halvparten av dei som lukkast har etablert seg på laget i sitt 19. år – altså
relativt seint. Hovudårsaken til desse gode tala kan tilskrivast klubben sin strategi med å henta
inn svært få emne, men å ha klare planar og klare strategiar for dei få som blei henta – først
og fremst mtp mykje speletid på A-laget og ein strategi rundt A-stallkomponeringa som har
gjort mykje speletid mogeleg.
I etterkant av 2012-sesongen og inn mot 2013 kan det sjå ut til at denne strategien er i noko
endring, då det i dag befinn seg relativt mange unge emne i A-stallen, og mange av desse vil
nødvendigvis ikkje få speletid.
Tilbakemeldingane frå breddeklubbane tyder på at for at Sogndal fortsatt skal kunne nå
målsetjinga si om 50% lokale spelarar i A-stallen, er det i dagens fotballkvardag ekstra viktig
å ha ein heilskapeleg strategi ut mot dei klubbane som produserer emna, at Sogndal er proaktive, utadretta, nysgjerrige, byr på seg sjølv og sin kompetanse og sin referanse og heile tida
er i forkant med tanke på:
a)
b)

Opprettholde ein varig relasjon til viktige breddeklubbar.
Bidra aktivt til at breddeklubbane fortsatt kan utvikle mange og gode
toppspelaremne.

Dette er ikkje noko kontroversielt, og alle informantar både frå Sogndal og frå breddeklubb er
einige om at det bør være ei form for kompetanseutveksling mellom topp og bredde.
Arbeidet i denne oppgava har likevel avdekka ein ikkje ubetydeleg forventningsbrist mellom
Sogndal og breddeklubbane i korleis denne utvekslinga skal føregå. Denne oppgava har
avdekka eit sterkt ynskje frå breiddeklubbane om at Sogndal sjølv tek initiativ til å forflytte
seg ut i fylket, medan Sogndal sjølv ikkje er heilt samstemte på om dei skal flytte seg ut eller
om breddeklubbane skal komme inn til Sogndal. Min påstand er at denne manglande
samstemtheten internt i Sogndal skuldast det faktum at Sogndal ikkje har noko klar strategi
39

for korleis forholdet til breidden og fylket skal vera. Der føreligg ei styrevedteke målsetjing
som nødvendigvis også inneber fylket og breddeklubbane, men noko synleg tilhøyrande
strategi på korleis dette målet skal nåast og oppretthaldast er vanskeleg å få auga på.
Skal Sogn og Fjordane makte å produsere både fleire og betre toppspelarar også i framtida
kan denne oppgåva konkludere med at det å utvikle toppspelaremne - «einarane» inkludert er ein svært påverkbar prosess, og at både Sogndal og breddeklubbane må bidra i fellesskap
til å forsterke denne.
Sogndal først og fremst befeste sin posisjon som toppklubb og at fylket får dra sportslege
vekslar på den referansen, inspirasjonen og entusiasmen det medfører. I tillegg må Sogndal
bruke ressursar på å opprettholde ein sunn relasjon til breddeklubbane, og aller helst med
utgangspunkt i sport og utvikling av toppspelaremne. Den kunnskapen, kompetansen og
referansane Sogndal sitte på må gjerast tilgjengeleg og nyttast som eit verkemiddel for dei
viktigaste, emneproduserande breddeklubbane. På den måten vil Sogndal sjølv kunne bidra i
å auke både antal og kvalitet på toppspelaremna i fylket, samtidig som dei opprettheld ein
stabil og god relasjon til klubbane og kontrollen over eige rekrutteringsområde vert styrka.
Skal dette skje må det liggast ei strategisk tenking til grunn, og det er Sogndal sjølv – i kraft
av å vere «storebror» - som må definere denne strategien.
Det er Sogndal sjølv, i kraft av å være ein toppklubb, som sitt med den beste kunnskapen om
sluttproduktet – om toppspelaren – og om kva eigenskapar denne skal ha. I vårt fylke er det
kun Sogndal som veit korleis sluttproduktet bør sjå ut. Då er det naturleg å tenke at det i
produksjonen av toppspelaremne gjeld det samme som i alle andre produksjonsprosessar: Dei
som har kunnskap om sluttproduktet bør også være aktiv og deltakande i alle fasar av
produksjonsprosessen, og ikkje berre i den siste finpussen før produktet vert sett fram i
utstillingsvindauget.

40

9. LITTERATUR

Ericsson, K.A., Krampe, R.T. & Tesch-Romer, C. (1993). The role of deliberate practice in
the acquisition of expert performance.
Hauge, Knut & Søhoel, Nils Einar (2010): Kvifor er dei beste best? Bacheloroppgåve HISF
Idrett.
Mork Afseth, Torstrup Kloster og Schei (2013): Hvordan drives spillerutvikling for mannlige
fotballspillere i alderen 13-19 år i Sogn og Fjordane? Bacheloroppgave HISF Idrett.
Naustan, Roger (2009): Artikkel i Fotballtreneren nr 2-2009 basert på masteroppgave NIH
2009: Avgjørende faktorer for å slå gjennom i Tippeligaen som tenåring
Nyhaug Eide, Per Magnus & Ripegutu, Anders (200): Fødestedseffekt og relativ alderseffekt
på Norges G15, G18, U21 og A-lag i perioden 2004 – 2008.
Nordsteien, Trond (2008): Utvikling av talenter inn i toppfotballen. Artikkel i
Fotballtreneren 2-2008.
Rognlan, Lars Tore (2010): Lagspill, læring og ledelse – om lagspillenes didaktikk.
Rognsø, Terje (2012): Florø Fotball – Eksempel på spillerutvikling i en breddeklubb.
Skriftlig A-lisens oppgave.
Sandal, Vidar (2004): Hvordan få frem flere toppspillere fra breddeklubber til toppklubber.
Skriftlig D-kursoppgave.
Thagaard, Tove (2008): Systematikk og innlevelse, en innføring i kvalitativ metode
NFF sine lisenskrav
NFF sin handlingsplan 2012 - 2015

41

10. VEDLEGG

Vedlegg 1: Intervjumal - Toppklubb

1) Korleis definerer Sogndal Fotball begrepet «lokale spelarar»?
2) Er det viktig for Sogndal fotball å ha spelarar på fylket på A-laget? Grunngje.
3) Sogndal Fotball si målsetjing er at 50 % av spelarane i a-stallen skal vere frå Sogn og
Fjordane. Kva er dei tre viktigaste konsekvensane denne målsetjinga har for Sogndal sitt
arbeid ut mot breiddeklubbane i fylket?
4) Når det gjeld førsteprosessen – det å få fram så mange og så gode toppspelaremne som
mogeleg – korleis meiner du denne foregår?
5) Prosessen med å få fram toppspelaremne, ser du den som ein påverkbar prosess eller vurderer
du det slik at toppspelaremna dukkar opp meir eller mindre tilfeldig - i kraft av seg sjølv meir
enn av ytre påverknad?
6) Dersom dette er ein påverkbar prosess - kva meiner du er dei tre viktigaste faktorane som
påverkar utviklinga av toppspelaremner?
7) Korleis kan desse faktorane stimulerast/utviklast/forsterkast?
8) Er det interessant for Sogndal IL Fotball at det vert utvikla fleire og betre toppspelaremne i
Sogn og Fjordane?
9) Kva gjer Sogndal Fotball konkret i dag for å bidra i denne prosessen (utvikling av fleire og
betre toppspelaremne)?
10) Kva meiner du vil vera dei tre beste tiltak Sogndal Fotball konkret kan gjere for å utvikle
fleire og betre toppspelaremne innanfor eget rekrutteringsområde?
11) Kva strategi er best å bruke for Sogndal mtp «utteljing» i form av spelarar fleire og betre
lokale spelarar som er aktuelle for A-stallen?
12) Kor godt kan Sogndal egentlig forvalte eit slikt scenario (fleire og betre toppspelaremne å
velje frå)?
13) Finns det etter ditt syn klubbmiljø i fylket som har betre føresetnader enn andre for å utvikle
toppspelaremne? Kvifor/kvifor ikkje?
14) Ligg det eit potensiale i Sogn og Fjordane for å få fram både fleire og betre toppspelaremne
enn det vi har gjort og det vi gjer i dag?
15) Dersom det i framtida blir utvikla fleire toppspelaremne i Sogn og Fjordane? Kva
konsekvensar har dette for Sogndal?

42

Vedlegg 2 – Intervjumal breddeklubb
1) Når det gjeld førsteprosessen – det å få fram så mange og så gode toppspelaremne som
mogeleg – korleis meiner du dette foregår?
2) Prosessen med å få fram toppspelaremne – meiner du dette er ein påverkbar prosess eller
vurderer du det slik at toppspelaremna dukkar opp meir eller mindre tilfeldig - i kraft av seg
sjølv meir enn av ytre miljøpåvirkning?
3) Dersom dette er ein påverkbar prosess - kva meiner du er dei tre viktigaste faktorane som
påverkar utviklinga av toppspelaremna?
4) Korleis kan desse faktorane stimulerast/utviklast/forsterkast?
5) Dersom det å få fram toppspelaremne er ein påverkbar prosess: Kva oppfattar du at Sogndal
Fotball har gjort/gjer konkret for å påverke denne prosessen i Sogn og Fjordane (utvikling av
toppspelaremne)?
6) Nevn tre ting du meiner Sogndal kan gjere for å utvikle fleire og betre toppspelaremne
innanfor eget rekrutteringsområde.
7) Kva strategiar meiner du Sogndal – med sine økonomiske rammer – har mest igjen for mtp
«utteljing» i form av spelarar når det gjeld arbeidet ut mot breddeklubbane?
8) Oppfattar du at det finns det fleire toppspelaremne i fylket enn det antalet vi i dag har fått
omdanne til topppelarar?
9) Hvis ja: Nevn dei tre viktigaste årsakene til at desse ikkje har fått ut potensialet sitt?
10) Korleis kan desse omdannast til toppspelarar dersom Sogndal ikkje kan håndtere dei?
11) For dei det gjeld: Kva utbytte/effekt/konsekvens hadde din klubb ved å avgi spelar til
Sogndal?
12) Korleis oppfattar du og din klubb forholdet til Sogndal i dag?
13) Korleis ser du for deg at Sogndal konkret kan bidra til at ditt miljø/din klubb skal fortsette å
utvikle toppspelaremne?
14) Korleis meiner du a Sogndal bør agere for å få fram flest mogeleg og best mogeleg
toppspelaremne i Sogn og Fjordane?
15) Finns det klubbmiljø i fylket som har å betre føresetnader enn andre for å utvikle
toppspelaremne? Kvifor/kvifor ikkje?

43

Vedlegg 3 – Spørreskjema norske toppklubbar

44

45

