Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Er spillerens bevisstgjøring på utviklingsprosessen avgjørende?

Norges fotballforbund
UEFA A-lisens trenerkurs 2014/2015

Sverre Nordby
Januar 2015

1

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Forord
Fotball har vært en del av hele livet mitt, både som spiller og trener. På mange måter har fotballen
også formet livet mitt i forhold til sosiale nettverk og også i arbeidslivet. Jeg er en av de som ikke
klarer å slippe tanken på hvordan laget mitt skal opptre, hvordan jeg ønsker at spillerne skal agere,
og hvordan vi sammen skal angripe den neste kampen, den neste treningen og den neste
deløvelsen.
Fotballen har gitt meg utrolig mye, og etter hvert har jeg også gitt en del tilbake. Gjennom Alisenskurset og arbeidet med denne oppgaven, har jeg jobbet på en annen måte med faget enn
tidligere. Praksisen min har tidligere vært veldig mye basert på egne erfaringer, og det å nå knytte
mer av dette inn mot teori har vært svært spennende og utviklende.
I arbeidet med oppgaven har jeg fått god tid til å vurdere mine egne måter å håndtere
problemstillingen på, og jeg har hatt gleden av å snakke med mange spennende personer, med til
dels svært ulike oppfatninger av hva som skal til for å lykkes.
Jeg vil takke min veileder Peter Engelbrektsson for svært god hjelp gjennom hele trenerkurset og
under arbeidet med oppgaven. Jeg har aldri lært så mye, eller blitt pushet så mye til å evaluere
meg selv og mine måter å jobbe på som fotballtrener før. Jeg vil også takke mine flotte
intervjuobjekter Ole Martin Årst, Siri Kristine Nordby, Emilie Bosshard Haavi, Ståle Steen Sæthre,
Ingunn Berger Sæther, Viggo Strømme og Marit Breivik for sin imøtekommenhet og gode
refleksjoner rundt mitt valg av tema.
Stor takk rettes også til NFF for et fantastisk lærerikt kursløp, og alle deltakerne som jeg har hatt
svært mange spennende diskusjoner med.
Men uten de der hjemme, Agnethe som gjorde alt for at jeg skulle komme meg gjennom kurset,
og Kasper som holdt meg våken om natta og holdt notatblokken varm da de gode formuleringene
strømmet på, hadde ikke dette arbeidet vært mulig for meg!
Hosle, 31.01.2015
Sverre Nordby

2

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Innhold
Forord ................................................................................................................................ 2
1.0 Innledning ............................................................................................................ 5
1.1 Bakgrunn for valg av tema .......................................................................................... 6
1.2 Tilnærming til oppgaven ............................................................................................. 8
2.0 Problemstilling ..................................................................................................... 9
2.1 Avgrensning................................................................................................................. 9
3.0 Teori .................................................................................................................. 10
3.1 Fotballferdighet......................................................................................................... 12
3.1.1 Handling og handlingsvalg ..................................................................................... 12
3.1.2 Taktikk og teknikk .................................................................................................. 13
3.1.3 De fire ferdighetsdimensjonene ............................................................................ 14
3.2 Læring og utvikling .................................................................................................... 18
3.2.1 Selvregulering av læring ......................................................................................... 19
3.2.2 Motivasjon ............................................................................................................. 22
3.2.3 Selvrealisering ........................................................................................................ 23
3.2.4 Uorganisert trening ................................................................................................ 24
3.3 Ledelse ...................................................................................................................... 26
3.3.1 Trenerrollen ........................................................................................................... 27
3.3.2 Spesifisitetsprinsippet ............................................................................................ 30
4.0 Metode .............................................................................................................. 32
4.1 Innhenting av data, teori........................................................................................... 32
4.2 Intervjuet ................................................................................................................... 33
4.3 Intervjuobjektene...................................................................................................... 33
4.4 Spørsmålsmal ............................................................................................................ 36
4.5 Utstyr ......................................................................................................................... 36
4.6 Evaluering av metoden ............................................................................................. 36

3

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

5.0 Resultater .......................................................................................................... 39
5.1 Transkripsjon Ole Martin Årst ................................................................................... 39
5.2 Transkripsjon Siri Kristine Nordby............................................................................. 43
5.3 Transkripsjon Emilie Bosshard Haavi ........................................................................ 46
5.4 Transkripsjon Ståle Steen Sæthre ............................................................................. 49
5.5 Transkripsjon Ingunn Berger Sæther ........................................................................ 52
5.6 Transkripsjon Viggo Strømme ................................................................................... 55
5.7 Transkripsjon Marit Breivik ....................................................................................... 58
6.0 Diskusjon ........................................................................................................... 65
6.1 Bevissthet rundt egne ferdigheter ............................................................................ 66
6.2 Målsetninger knyttet til utvikling .............................................................................. 67
6.3 Planlegging i forhold til belastning ............................................................................ 69
6.4 Utvikling av spesielle ferdigheter og løsning av problemer ...................................... 71
6.5 Egentrening som en del av utviklingen ..................................................................... 73
6.6 Trenerens påvirkning i utviklingen ............................................................................ 74
6.7 Motivasjon som faktor for utvikling .......................................................................... 76
6.8 Trygghet som faktor for utvikling.............................................................................. 77
7.0 Konklusjon ......................................................................................................... 80
8.0 Sammendrag ...................................................................................................... 84
Litteratur ......................................................................................................................... 85

4

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

1.0 Innledning
«Han der kommer til å bli god!»
«Hun er sjanseløs til å komme spesielt langt, mangler jo alt av ferdigheter!»
«Med riktig coaching kan hun der bli god!»
«Han trener jo helt feil!»
«Hun kunne sikkert ha lykkes i en annen klubb, men her er hun en katastrofe!»
«Har de ikke lyst til å vinne kampen, eller?»
Fotball er spillet som på verdensbasis skaper mest diskusjon, entusiasme og frustrasjon, og der
ekspertene er like mange som tilskuerne. Alle har meninger om måter å spille på, hvordan
enkeltspillere må trene for å lykkes og om hvordan en trener skal disponere sine spillere for et
best mulig resultat. Som trener får man hele veien, uansett nivå, mer eller mindre gode innspill til
hvordan man skal opptre og utvikle enkeltspillere og lag. Presse, supportere, klubb, spillere,
foreldre og trenerkolleger har utallige måter å se spillet på. Dette er noe av det som gjør fotball til
det spennende, dynamiske og uforutsigbare spillet som så mange av oss har glede av.
Tilsynelatende er det gjerne de små tingene, de konkrete detaljene, som avgjør fotballkamper. Det
kan være det perfekte skuddet, gjennombruddspasningen, medtaket eller redningen. Det kan
være den avgjørende klareringen eller returløpet på 60 meter. Det kan være, selverfart,
midtstopperen som trosser trenerens kampplan om og kun være på egen banehalvdel, fordi hun
lukter en situasjon hun må involvere seg i, tar et sugende løp i bakrom og avgjør klubbens viktigste
kamp noensinne ved å banke ballen i mål. Hva som avgjør fotballkampen kan man aldri si på
forhånd, og spekteret av «de små tingene» er enormt innenfor et lagspill som fotball. I én kamp
kan en spiller avgjøre en kamp med en pasning, for så i den neste kampen feilbedømme en
tilsvarende situasjon som istedenfor fører til et balltap og nederlag for laget. Hver kamp lever sitt
eget liv, og på banen lever hver spiller sitt eget liv, mer eller mindre påvirket av andre.
Men er det egentlig de små tingene, detaljene som er avgjørende når en spiss avgjør den fjerde
kampen på rad med enkel scoring, eller er de små detaljene en del av et større bilde?

5

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hver situasjon har et utall av utfall, noe som gjør fotball til den publikumskjære idretten den er.
Verden over lever og ånder millioner av mennesker hver uke for sitt lag, for sin spiller, og på godt
og vondt påvirker fotballkamper familier og samfunn. Fotball engasjerer og frustrerer, og er
grobunn for store kjærlighetshistorier og tilsvarende tragiske konflikter.
«Av alle uviktige ting i livet, er fotball den viktigste»
(Pave Johannes Paul II)
Hva kan man som trener gjøre for at tilfeldighetene skal bli så små som mulig, eller maksimere
muligheten for at tilfeldighetene vipper sitt eget lags vei? Hva kan en enkeltspiller tilsvarende
gjøre for at nettopp jeg er den som er med på å avgjøre kamper?
Dette er spennende spørsmål som det garantert er mange svar på. «Som man spør, får man svar»
heter det, og jeg har spurt og fått mange gode svar.
I arbeidet med denne oppgaven har jeg tatt for meg spillerens bevissthet rundt egen
utviklingsprosess, og ønsket å finne svar på hvor viktig dette er for å lykkes. Gjennom en lang
karriere som trener på ulike nivåer er dette noe jeg har sett på som et viktig område, samtidig som
det har vært vanskelig å sette fingeren på når, hvordan og i hvilken grad jeg har lyktes best.
1.1 Bakgrunn for valg av tema
Hver enkelt spiller har hvert sitt sett med medfødte og tillærte egenskaper. Faktorene som
påvirker en enkeltspillers prestasjoner dreier seg om tekniske ferdigheter, fysikk, det mentale og
evnene til samarbeid med laget man spiller på. I tillegg påvirker selve kampen hva en spiller til
enhver tid velger å foreta seg. Kompleksiteten i en fotballkamp fascinerer meg. Hvordan en klubb,
et lag og en enkeltspiller lykkes eller mislykkes, og hva som er bakgrunnen for dette. Lag som i én
sesong vinner alt som er, kan i neste sesong, med de samme spillerne oppleve å være et
nedrykkslag.
Etter å ha jobbet som fotballtrener sammenhengende i 25 år, fra den bredeste breddefotballen til
arbeid med lag i toppfotballen og med landslagsspillere, har jeg opparbeidet meg en viss erfaring
som jeg har dratt nytte av. I stor grad har mitt virke nettopp vært basert på egne erfaringer og
kontakten med enkeltspillerne, og vi har på mange måter utviklet hverandre. Jeg har forstått at
selv om man jobber med å bygge lag og det og sammen få resultater, er det enkeltspillere med

6

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

hver sine historier jeg som trener må forholde meg til. Spillere som reiser hundrevis av kilometer
for å komme til trening med meg, for å ivareta en rolle i vår gruppe og for å gjøre en jobb for
klubben. Spillere som både gir og tar, som krever og leverer. Dynamikken i en spillergruppe er
kompleks, men svært spennende, og det å ta hver spiller på alvor, basert på deres bakgrunn og
behov er noe jeg alltid har vært opptatt av.
Men har jeg klart å få det beste ut av hver spiller? Neppe. I perioder har det føltes sånn, spesielt
når laget vinner. I motsatt fall er det lett å miste troa. Lett å tenke gjennom alt man har gjort, og
hva som kunne ha vært gjort annerledes. Som trener lever man i en boble der resultatene er
viktige, spesielt når man er i en prestasjonsgruppe med klare resultatmål. Det er ikke lett å legge
fra seg tankene om den siste kampen, den avgjørende situasjonen for kamputfallet. Man er
tvunget til og både tenke på hva som er det beste å gjøre akkurat nå, og samtidig tenke en uke
fram. En måned fram. Kanskje til og med et år eller fem fram. Som trener og klubbleder har jeg
vært med på å sette et mål om Toppseriespill for et nyopprettet lag, i landets nederste divisjon.
Spennende, men utfordrende; å skulle utvikle en klubb, et lag og en gruppe med enkeltspillere til å
bli blant de beste i landet. Oppgavene har i perioder virket helt uoverkommelige, mens alt i andre
perioder har gått fullstendig på skinner. Fokuset på arbeidsoppgaver og prioriterte områder har
variert kraftig, men hele veien har det vært viktig å prøve å se hver enkelt spiller. Men i hvor stor
grad jeg har lyktes er usikkert, og i hvor stor grad har jeg tilrettelagt for at spilleren har kunnet se
seg selv?
Etter hvert som nivået på spillerne mine har blitt bedre, har kravet til meg som trener blitt større i
forhold til å utnytte og utvikle spillerne på en best mulig måte. Tilfeldighetene har blitt mindre,
planene blitt mer langsiktige og klare. Kravene som har blitt stilt til meg har økt, og kravene jeg har
stilt til spillerne har blitt tøffere. Alt med et formål om best mulig utvikling og resultater. Men
hvordan kan en enkeltspiller utvikle seg best mulig, og i hvor stor grad kan jeg som trener påvirke
denne prosessen. Dette er viktige spørsmål som jeg har sett på i denne oppgaven. Spørsmål som
jeg tidligere i stor grad har brukt egen erfaring for å løse, men som jeg nå har satt meg mer inn i
ulike teorier for å finne ut av. Og jeg har vært heldig som har kunnet bruke spillere som har lykkes
med egen utvikling til å dele sine erfaringer med meg. Men hvor viktig er det for den enkelte å vite
noe om hvordan han eller hun selv lærer best?

7

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

1.2 Tilnærming til oppgaven
Det er gjerne de individuelle ferdighetene som blir vurdert når en spiller blir karakterisert som god
eller dårlig. Selve den tekniske utførelsen av et skudd, eller fysisk kapasitet. Et godt eksempel kan
være David Beckham, som hadde en fantastisk høyrefot, men lite er skrevet om hans fokus og
motivasjon og hele tiden ønske om å bli bedre. Hans langsiktige arbeid som ga resultater over tid.
Media ser også i altfor stor grad på spillerne som avgjør kampene med en målgivende pasning
eller en matchvinnende redning. Men kanskje er det den dype midtbanespilleren. Han som styrer
laget ved å gi de riktige beskjedene. Han som slår den fjerde siste pasningen, før han
kommanderer motsatt kantspiller til å gå på løp. Kanskje er det han som egentlig er den viktigste
spilleren.
For å kunne være bevisst på egen utvikling og egen utviklingsprosess må man ha noen tanker om
egne ferdigheter, hvordan man lærer, motivasjon, og ytre faktorer som påvirker
utviklingsprosessen. Oppgaven er strukturert opp slik at jeg først har tatt for meg teorier rundt
disse områdene og tatt med meg det inn i intervjuer med 7 personer med ulik bakgrunn.
Resultatet fra intervjuene har jeg så diskutert punktvis og sett spesielt etter likheter og ulikheter i
intervjuobjektenes refleksjoner, sett i lys av teoriene.

8

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

2.0 Problemstilling
«Er spillerens bevisstgjøring på utviklingsprosessen avgjørende?»
2.1 Avgrensing
Arbeidet med problemstilling er gjort basert på teori, intervjuer med spillere og trenere av begge
kjønn, med en bred og spennende bakgrunn. Jeg har tatt for meg spillere som i større eller mindre
grad har lykkes som spillere. Spillere som har nådd det som er definert som toppfotball i Norge.
Det er knyttet til denne gruppen spillere jeg knytter problemstillingen til. Om bevisstheten rundt
egen utviklingsprosess er avgjørende for spillere som ønsker å bli en del av toppfotballen i Norge.

9

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

3.0 Teori
Over hele verden skrives det mye om fotball og basen for å finne teorier om idretten er
utømmelig. På det teoretiske området har Norge ligget langt framme og det er mange gode
teorier herfra som brukes verden rundt. Hva som beskriver en god fotballspiller er det derfor
mange svar på, og ingen kan påberope seg å sitte med fasiten. Og det nærmeste man kan komme
en fasit vil uansett variere fra land til land, fra kultur til kultur. Men at en kombinasjon mellom
valg, utførelse og spill/motspill vil de fleste fotballteoretikere være enige om at er det spillet i
bunn og grunn dreier seg om. Min teoridel rundt fotballferdigheten vil se på modeller som er mye
brukt de siste 20 årene, med hovedvekt på de norske.
Norsk fotball, og da spesielt landslaget for herrer, har i en årrekke vært kjent for å ha faste
spillesystemer, og helt klare krav til ferdigheter i spesielle posisjoner. I Egil Olsens bok «Effektiv
fotball» (1994), blir spesielle roller med tilhørende ferdighetskrav beskrevet. Blant disse er «Flooppspillet».
«Dette er en oppspillsvariant som er innført i det norske landslaget og som fra første stund har
vært en formidabel suksess: Lange oppspill på kantspiller som flikker/header direkte inn i
bakrommet eller på tvers foran motstanderens forsvarsledd»
(Olsen m. fl, 1994, s. 55)
Som kriterium for suksess for å få til «Flo-oppspillet» var kravet til enkeltferdigheter,
spisskompetanse, helt avgjørende. Relasjonen mellom spillerne dette oppspillet i bunn og grunn
dreide seg om, Jostein Flo og Stig Inge Bjørnebye, baserte seg på Bjørnebyes ekspertise i å slå den
lange presise pasningen, og Flos duellstyrke og plasseringsevne.
Også dagens landslagstrener Per-Mathias Høgmo er veldig opptatt av spesielle krav til de ulike
rollene som skal passe i Norges spillesystem. En interessant vinkling fra NFF nå er en mer bevisst
og planlagt jobbing med disse krav-spesifikke ferdighetene til roller lenger ned i årsklassene. På
denne måten er tanken at unge, talentfulle spillere, spillerutviklere og trenere blir mer bevisste på
hvilke krav som stilles av ferdigheter i de ulike rollene, og at dette kan brukes som et hjelpemiddel
i utviklingen. Modellen rundt dette arbeidet er under utvikling.

10

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Egil Olsen m. fl (1994) viser i Spilleprinsippmodellen en forenklet oversikt over hva fotball, og
spesifikt selve kampen dreier seg om:

(Olsen m. fl, 1994, s. 10)
Fotballkampen dreier seg til syvende og sist om å score/hindre mål, og ved å komme til
sjanser/hindre sjanser, må det skapes/hindres gjennombrudd.
Selv om fotballen har utviklet seg mye siden denne boken er skrevet, er det interessante tall som
kommer fram. Forfatternes analyse etter VM i USA dette året, viste at kampene i gjennomsnitt
inneholdt 360 angrep, altså at det startes et nytt angrep 4 ganger hvert minutt. Ved hvert skifte vil
dette for hver enkelt spiller bety en vesentlig endring i situasjonen fra om laget har ballen eller
ikke. Hver spiller på banen må derfor individuelt ta 360 viktige valg i forhold til sin egen posisjon,
til det beste for laget, til enhver tid. For 22 spillere på banen betyr dette 7920 vesentlige valg, der
noen av disse er direkte kampavgjørende. Hver enkelt spillers vurdering av situasjonene og sine
egne styrker og svakheter beskrives gjennom fotballferdigheten.

11

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

3.1 Fotballferdighet
«Fotballferdighet er hensiktsmessige handlingsvalg og handlinger for å skape og utnytte
spillsituasjoner til fordel for eget lag.»
(Bergo m. fl, 2003, s. 50)
3.1.1 Handlingsvalg og handling
Forfatterne av boken «Ferdighetsutvikling i fotball – handlingsvalg og handling» (Bergo m. fl,
2003), har skrevet om dette komplekse spillet, med fokus på å se helheten, og spesielt knyttet til
utvikling av ferdigheter for enkeltspilleren.
Det vises til nødvendigheten av å gi spillerne et utall av praktiske situasjoner som må løses på en
best mulig måte. Spesifisitet og automatisering av detaljer er viktige begreper her, og at spillerne
best får et forhold til handlingen man ønsker å oppnå ved å øve på dette i kamplike situasjoner på
treningsfeltet. Dersom en enkeltspiller skal fungere i et lag på en best mulig måte, beskrives det at
«Spillerne må få øving i å utføre handlingsvalg og handlinger i kamplike situasjoner… Spillerne må
kunne velge mellom flere ulike måter å utføre handlingene på.»
(Bergo m. fl, 2003, s. 51)
Det vises i boken til at fotball er et spill med mange kompleksiteter. På den ene siden er reglene
svært enkle; vinneren av en fotballkamp er det laget som scorer flest mål. På den annen side er
det svært mange faktorer som spiller inn for nettopp å skape/hindre sjanser og for å skape/hindre
mål. Enkelte sider ved dette er det relativt enkelt å trene på, mens andre sider er det svært
vanskelig å jobbe med, og det kan være utallige alternative veier til den beste løsningen.
For å kunne gjøre de rette handlingsvalgene (taktisk) og handlingene (teknisk), trekker forfatterne
av fram 3 viktige ressurser som bærebjelker, for i det hele tatt å komme i en posisjon til å gjøre en
handling (Bergo m. fl, 2003, s. 31-32).
De fysiologiske ressursene; utholdenhet, spenst/hurtighet, styrke og bevegelighet.
De psykologiske ressursene; fokus, motivasjon, innstilling og vilje.
De sosiale ressursene; evnen til samarbeid og den felles forståelsen.

12

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Uavhengig av nivå, vil et minimum av hver av ressursene være nødvendig, men opp gjennom
historien har vi sett mange eksempler på toppspillere som har en tilsynelatende stor ubalanse av
disse ressursene. Kanskje er dette planlagt og prioritert, kanskje er det tilfeldig.
Viktigheten av de tre ressursene vil selvsagt variere over tid, og vil være avhengig av nivå man
spiller på, og også i forhold til hvilken rolle man har i laget.
3.1.2 Taktikk og teknikk
«En dyktig fotballspiller utfører en handling som er tilpasset situasjonen – og derfor inneholder
fotballferdigheten det å kunne oppfatte hva situasjonen krever, ta det riktige valget og utføre de
nødvendige bevegelsene og oppgavene»
(Dreier m. fl, 2009, s. 10)
Forfatterne av boken «Fotballferdigheten» (Dreier m. fl, 2009), deler ferdighetene for en
fotballspiller inn i en taktisk og en teknisk dimensjon. Den taktiske delen tar for seg valget av
handling, ut fra en oppfattelse av situasjonen som spilleren er i, mens den tekniske delen tar for
seg selve handlingen.
Skjematisk ser modellen slik ut:

(Dreier m. fl, 2009, s. 10)
Det tas utgangspunkt i den enkelte spillers evne til å finne den beste løsningen i en gitt situasjon,
og suksessen på valget kan vurderes etter at handlingen er utført. I prosessen vil da spilleren i
tillegg til sin egen vurdering av situasjonen i forkant, ha vurdert sine egne tekniske ferdigheter og
muligheten for å lykkes.

13

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

3.1.3 De fire ferdighetsdimensjonene
Bergo m. fl (2003, s. 23-28) viser til Lars Tore Ronglans utredning «Ferdigheter i ballspill», der han
har skrevet om hvilke dimensjoner som inngår i ballspill. Ronglan viser til tre dimensjoner:
-

Den individuelle dimensjonen

-

Den relasjonelle dimensjonen

-

Den strukturelle dimensjonen

Det vises til at disse dimensjonene henger tett sammen og er helt avhengige av hverandre. En
spiller som skal lykkes, må i tillegg til å ha de gode individuelle ferdighetene som kreves, kunne ha
en god relasjon til sine medspillere (samhandling) og ha forståelse for hvordan laget skal spille
(struktur).

(Bergo m. fl, 2003, s. 24)
«Felles for alle lagidretter er at de stiller krav om samarbeid mellom medspillere… Mens det er
individet som presterer, vinner eller taper i en individuell konkurranse, er det laget som presterer,
vinner eller taper i en lagspillkonkurranse»
(Hallén/Ronglan, 2011, s. 289-290)

14

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

En videreutvikling av modellen er gjort i boken «Ferdighetsutvikling i fotball» (Bergo m. fl, 2003),
der også kampdimensjonen er tatt med. Det legges vekt på at selve kampen, temperaturen,
resultatet og hva som står på spill påvirker enkeltspillerens valg og handling.

(Bergo m. fl, 2003, s. 33)
Den individuelle dimensjonen beskrives som det grunnleggende for å lykkes i en kamp- og
treningssituasjon. Å ta individuelle valg basert på situasjonen og egne ferdigheter til å kunne
utføre en best mulig handling for laget. Dersom en spiller har en god oversikt over hva som er den
beste løsningen på en gitt situasjon, men ikke har de tekniske eller fysiske ferdighetene som skal til
vil han ikke lykkes optimalt. I motsatt fall vil en spiller med gode tekniske og fysiske ferdigheter
uten en god forståelse for situasjonen kunne ta dårlige valg. Derfor er en balanse mellom det
taktiske valget og bevisstheten om egne ferdigheter avgjørende for å lykkes.
«En fotballkamp består av en mengde situasjoner som hele tiden tvinger hver enkelt spiller til å
gjøre valg for å løse nye oppgaver»
(Bergo m. fl, 2003, s. 94)

15

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Den relasjonelle dimensjonen går på å kunne utføre handlinger i samspill med medspillere til det
beste for laget. Viktigheten av det å kjenne til sine medspilleres forutsetninger og kunne forutse
andre spilleres handlinger og valg. Å få et godt resultat ut fra en gitt situasjon krever kunnskap om
hvilke bevegelser en medspiller vil gjøre og hvordan man selv kan gjøre medspillerne gode.
Dersom en bakroms-spiss skal kunne utnytte sin hurtighet og avslutningsferdighet på en best
mulig måte, må timingen på løpet skje i samhandling med pasningsleggerens evne til å slå ballen til
riktig tid og på riktig sted.
«Den relasjonelle dimensjonen er flere spillers evne til å lese spillet på samme måte og handle
samtidig og samstemt»
(Bergo m. fl, 2003, s. 26)
En sterk fotballpersonlighet i norsk fotball, Nils Arne Eggen har i sin bok «Godfoten» følgende
beskrivelse av det relasjonelle:
«Det er viktig å gå på banen for å være best mulig sjøl. Men det er langt viktigere å gå på banen
for å gjøre medspillerne gode!»
(Eggen, 1999, s. 332)
Den strukturelle dimensjonen viser til hele lagets plan for spillet. På et lag kan det være mange
gode, individuelle ferdigheter, små grupper/par av enkeltspillere som kjenner hverandre svært
godt, men en felles plan for hvordan laget skal skape/hindre sjanser og mål er avgjørende for at
laget skal lykkes, i hvert fall på lang sikt. I enkeltkamper og situasjoner vil enkeltspillere kunne
avgjøre kamper, men en overordnet plan for spillet og en felles forståelse for lagets prinsipper er
en viktig dimensjon som det vises til i modellen. Den strukturelle dimensjonen skal nettopp føre
fram til at enkeltspillere skal kunne komme i kampavgjørende situasjoner og handle til det beste
for laget.
«… strategi innebærer en overordnet langsiktig plan for hvordan laget skal opptre på banen»
(Bergo m. fl, 2003, s. 27)
Kampdimensjonen man har i ballspill skiller seg fra andre individuelle idretter. I
«Ferdighetsutvikling i fotball» (Bergo m. fl, 2003) sammenligner forfatterne fotball med turn.
Forutsetningene for å gjenskape de samme resultatene i et turnapparat er langt enklere enn på en

16

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

fotballbane. Her er hver enkelt situasjon unik, med ulike forutsetninger for å lykkes. Sammenliknet
med i turnhallen, vil man i en kampsituasjon til enhver tid måtte gjøre valg avhengig av
kamparena, kampbildet, medspillere, motspillere og resultat for å lykkes best mulig. Forfatterne
omtaler de to idrettene som en «lukket» og en «åpen» idrett. I de åpne idrettene er det altså langt
flere faktorer som påvirker valgene en spiller tar og dermed også resultatet.
I utviklingsløpet for den enkelte spilleren, vil de fire dimensjonene påvirke spillerens valg, og ved
erfaring vil man gjøre bedre og bedre valg på bakgrunn av en forståelse for hvordan de fire
dimensjonene henger sammen.
«Vi kan slå fast at jo høyere utviklingsnivå man befinner seg på, jo dyktigere blir man til å utnytte
sine delferdigheter i forhold til både motstanderen og sine egne medspillere»
(Bergo m. fl, 2003, s. 30)
En god oppsummering av fotballferdigheten og sammenhengen mellom denne og selve
fotballkampen gjengis av Bergo m. fl på denne måten:

(Bergo m. fl, 2003, s. 59)

17

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

«Det sies at et lag alltid utgjør mer enn summen av enkeltspillerne. Fotball er et lagspill. Spillernes
evne til å løse oppgaver i fellesskap vil avgjøre om laget lykkes i å mestre ulike situasjoner i en
fotballkamp. Noen ganger kreves det at to spillere utfører en oppgave, i neste omgang trengs det
kan hende tre. Av og til vil alle elleve måtte bidra til å løse oppgaven»
(Bergo m. fl, 2003, s. 97)
«…lagspill er en skapende og uforutsigbar aktivitet. Både kampen mot motstanderen,
samhandlingen internt i laget og de varierte kroppslige mulighetene bidrar til aktivitetens åpenhet.
Det finnes alltid mange tenkelige videre forløp med utgangspunktet i en gitt spillesituasjon»
(Ronglan, 2008, s. 37)
Modellen og sitatene forteller mye om kompleksiteten ved fotball som et lagspill, og at summen
av ulike parametere er enorm, tatt i betraktning de fire dimensjonene.
3.2 Læring og utvikling
Ronglan skriver i boken «lagspill, læring og ledelse» (2008) om læring som et vidt begrep. Det kan
være noe man har pugget til på skolen, noe man har lært seg ved praktisk øving eller læring som
en prosess som har godt over lengre tid.
«Læring handler om utvikling, og er derfor ikke noe som kun skjer på bestemte arenaer eller til
bestemte tider. Læring er kort og godt en dimensjon ved vår væren i verden»
(Ronglan, 2008, s. 78)
Spesifikt om læring innen lagidrettene sier Ronglan
«Læring i lagspill dreier seg derfor i bunn og grunn om å lære å gjøre; om å handle og samhandle i
praksis»
(Ronglan, 2008, s. 87)
Ronglan viser til at vi i dagens samfunn ser på læring i stor grad som noe teoretisk, og at denne
tilnærming blir for snever og upresis når det kommer til praktiske fagområder som kunst,
håndverk og musikk, i likhet med idrett. Læring innenfor disse områdene handler om mer enn å
kunne teorier, det handler i stor grad om å kunne praktisere. Vi vil i disse fagområdene få
umiddelbare reaksjoner på om vi har lykkes eller ikke, noe som er svært viktig for utvikling av
ferdigheter.

18

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

«Den viktigste formen for tilbakemelding på våre idrettslige bevegelser får vi fra kroppen selv»
(Ronglan, 2008, s. 100)
Læring innen idretten vil derfor være noe mer enn i teoretisk forstand. I tillegg til det teoretiske,
kunnskap om hva som er en god løsning, trenger en idrettsutøver erfaring med det praktiske,
gjennomføringen av en handling, for å lære og å utvikle seg.
3.2.1 Selvregulering av læring
Den individuelle dimensjonen av fotballferdigheten er kompleks, og en viktig del av denne, er på
det psykiske planet. Selvregulering er en viktig del av dette psykologiske bildet.
Selvregulering bestemmer i stor grad hvordan hvert enkelt individ er satt sammen, hvordan hver
enkelt formes til å bli den de er. I boken «Handbook of self-regulation (2004)» beskriver
Baumeister m. fl at selvregulering er prosesser der individet har kontroll over egne tanker, følelser,
impulser og handlinger. Forfatterne forteller om 2 sider ved selvregulering; en teoretisk og en
praktisk del. Sammenhengen mellom disse kan være med å forklare de handlingene vi gjør. For å
oppnå en best mulig situasjon for seg selv, må individet kunne styre og justere sine egne følelser.
Man må altså kunne vite hva som er en passende handling (teori) og så kunne handle deretter.
Eksempler i et bredt perspektiv som gjengis i boken, kan være at overvekt kan forklares ved at et
individ ikke kan kontrollere appetitten, og at vold kan forklares ved at individet ikke kan
kontrollere egne følelser og impulser. Det er altså en dårlig balanse mellom teorien og praksisen,
hva man vet er en god løsning, kontra hva man faktisk gjør.
Selvregulering er en del av oss alle til enhver tid, og dermed også en viktig del av utviklingen som
idrettsutøver og fotballspiller. Kitsantas m. fl skriver i en artikkel fra 2011 om viktigheten av
selvregulering i alle læringsprosesser. Spesifikt rundt utvikling som idrettsutøver vises det til
områdene målsetning, selvkontroll, selvevaluering og oppgavestrategier. En utøver som har et
bevisst forhold til disse områdene, vil kunne påvirke treningskvaliteten, involveringen og
prestasjonene på en positiv måte. Det vises altså til viktigheten med å ta ansvar for egen læring for
en optimal utvikling.
Også i skolen har «ansvar for egen læring» vært et viktig begrep for utvikling i de siste
læreplanene. I grunnskoleutdanningen, skal elevene lære å ta del i planlegging, gjennomføring og

19

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

evaluering for en god utvikling av ulike ferdigheter. Undervisning i skolen har veldig mange
likhetstrekk med det å være trener for et lag og enkeltutøvere, og overføringsverdien mellom
idrett og skole er stor.
«God undervisning skal gi elevene erfaringer i å lykkes i sitt arbeid, gi tro på egne evner og utvikle
ansvar for egen læring og eget liv»
(Kirke- utdannings- og forskningsdepartementet, 1996, s. 29)
Toering m. fl har gjort studier på selvregulering i fotball, basert på fotballspillere i nederlandsk
fotball (Toering m. fl, 2009). Grunnlaget for dette studiet var en gruppe på 444 spillere i alderen 11
til 17 år. Spillerne deltok i en spørreundersøkelse som tok for seg seks hovedområder innen
selvregulering; planlegging, selvkontroll, evaluering, refleksjon, innsats og tro på egne ferdigheter.
I studien ble det sammenlignet spillere som var definert i to kategorier; elite-spillere og ikke-elitespillere. Elite-spillerne var tilknyttet profesjonelle klubber som spilte på det høyeste nivået i
nederlandsk fotball. Ikke-elitespillerne var tilknyttet klubber som spilte på lavere nivå.
Målet ved dette studiet var å se sammenhengen mellom selvregulering og prestasjoner mellom de
to gruppene av spillere.
Undersøkelsen ble foretatt ved et spørreskjema, der spillerne skulle gi svar på en skala fra 1-4 eller
1-5. Spillerne skulle til diverse påstander rundt disse seks områdene svare på om de var sterkt enig
(1) eller sterkt uenig (4/5).
Resultatet viste at elite-spillerne scoret høyest på selvregulering på alle de seks områdene som ble
undersøkt.

(Journal of Sports Sciences, Toering m. fl, 2009, s. 1513)

20

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Ikke-elite-spillerne var altså mindre bevisste på sine egne sterke og svake sider og mindre bevisste
på prosessen rundt egen utvikling.
Spesielt viste resultatene til Toering store forskjeller rundt refleksjon og innsats.

(Journal of Sports Sciences, Toering m. fl, 2009, s. 1514)
Vi ser at nær halvparten av alle elite-spillerne i undersøkelsen ga seg selv full score på både
refleksjon og innsats, mens tilsvarende score fra ikke-elitespillerne kun var 22,5 og 18,5 % på disse
kategoriene.
Toering m. fl antar etter undersøkelsen at spillerne med høyere grad av selvregulering har et
bedre grunnlag for å lykkes. Disse spillerne er mer klar over sine individuelle forutsetninger, og vet
mer om hvordan dette skal brukes i sin egen utvikling.
Eierskapet til egen utvikling kommer også klart fram i Viggo Strømmes bok «Fotballguiden» (2014):
«På veien til å bli en toppfotballspiller finner du raskt ut hvem som er den viktigste aktøren i ditt
eget fotballiv. Det er ikke treneren eller foreldrene dine. Det er du selv»
(Strømme, 2014, s. 276)

21

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

3.2.2 Motivasjon
I idrett, og lagspill spesielt, vil det være store svingninger i motivasjonen, som grunnlag for om
man lykkes eller ikke. I et lag vil man kunne se spillere med svært gode individuelle ferdigheter
som gjør en svakere jobb enn andre spillere med en sterk motivasjon. På motsatt måte kan man se
spillere med en sterk motivasjon kan gjøre en bedre jobb, til tross for svakere individuelle
ferdigheter enn andre.
Nøkkelen til å få fram maksimal motivasjon hos hver enkelt utøver vil alltid være en utfordring for
trenere, spesielt for lag på et høyt nivå. For utøvere på et lavere nivå vil intensjonen ved å delta på
en lagidrett kunne variere veldig, og det sosiale aspektet vil for mange være det viktigste. Men på
et høyt nivå vil det forventes en høy grad av motivasjon fra hver utøver, og nøkkelen til å finne
fram til denne er veldig individuell. Å tilrettelegge et opplegg der treneren får hver enkelt utøver
til å være fullt motivert til enhver tid, vil være et svært godt grunnlag for gode prestasjoner.
«Motivation can be defined simply as the direction and intensity of one’s effort» (Sage, 1977)
(Weinberg m. fl, 2007, s. 52)
Weinberg m. fl skriver i boken « Foundations of sports and exercise psychology» (2007) om tre
vanlige tilnærminger til motivasjon (s. 53-54).
Trekk-/deltager-sentrert syn («trait-/participant centered view») som baserer motivasjonen på
personlige faktorer som personlighet, behov, interesse og mål. Alt basert kun på individet, og egne
behov. Dette synet på motivasjon, som utelukker miljøet/situasjonen, blir av forfatterne tillagt lite
tiltro i en idrettslig sammenheng.
Situasjons-sentrert syn («situation-centered view») settes i direkte kontrast til det deltagersentrerte synet. Her tillegges situasjonen og omgivelsene man er i som den viktigste faktoren for
motivasjon. Heller ikke dette synet blir av forfatterne foretrukket som viktigst innen idretten.
Derimot vil en kombinasjon av disse, en samhandling («interactional view») gi det beste
grunnlaget for motivasjon. Altså kombinasjonen av det individuelle, som egne behov, kombinert
med situasjonen, som en treners væremåte eller press i forhold til vinn/tap.

22

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

«The best way to understand motivation is to consider both the person and the situation and how
the two interact»
(Weinberg m. fl, 2007, s. 54)
I modellform ser denne teorien slik ut:

(Weinberg m. fl, 2007, s. 54)
3.2.3 Selvrealisering
Den russisk-amerikanske psykologen Abraham Maslow utviklet i boken «A theory of human
motivation» (1943) sin teori om grunnleggende behov som forklaring på adferd og motivasjon. I
sin behovspyramide, forklarer han at menneskets behov må tilfredsstilles nedenfra for å utløse
nye behov høyere opp i pyramiden.

(Maslows behovspyramide gjengitt av Håkonsen, 2009, s. 91)

23

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

De tre nederste nivåene karakteriseres som «mangelbehov»; fysiske behov som vann, mat og
søvn, trygghet som sikkerhet, stabilitet og trygghet, og sosiale behov som fellesskap, kjærlighet og
vennskap.
Disse mangelbehovene må i følge Maslow være tilfredsstilt for at de neste to behovene,
«vekstbehovene» skal kunne realiseres.
«Abraham Maslow hevder at mennesket streber etter vekst og utvikling og etter å realisere sine
evner og anlegg»
(Håkonsen, 2009, s. 90)
Anerkjennelse viser til behovet for status, selvtillit og respekt, mens det øverste nivået i
pyramiden er selvrealisering, som innebærer å oppnå sine målsetninger, det å utnytte sine
personlige egenskaper til det fulle og strekke seg så langt som mulig.
3.2.4 Uorganisert trening
«Spillet bør være utgangspunktet for alle aktiviteter du gjør for å bli god. Legg bort Ipaden og ta
løkka tilbake! Uorganisert lek og spill kombinert med vanlige treninger i klubben din eller på et
akademi er oppskriften!»
(Strømme, 2013, s. 8)
Mange har meninger om hva som skal til for å bli best mulig. Begrepet om «10.000 treningstimer»
blir brukt i mange sammenhenger og ulik forskning rundt nødvendigheten av mye uorganisert
aktivitet viser at slik type trening er viktig, om ikke en forutsetning for å lykkes.
«Det ligger mye god trening bak de beste spillerne i verden. Det finnes en god del studier som viser
at de beste i voksen alder skiller seg fra de nest beste når det gjelder antall treningstimer. Belgiske
forskere har for eksempel vist at det er antall timer egentrening i ung alder som skiller de beste fra
de andre, mens forskere fra England har identifisert antall timer på løkka som avgjørende for at
spillere mellom 6 og 12 år skal ta steget opp når de blir eldre»
(NFF, «Flest mulig, lengst mulig, best mulig», 2013, s. 286)
I boken «Lagspill, læring og ledelse» (2008), skriver Ronglan om problematikken, utfordringene og
mulighetene ved uorganisert trening. På slutten av 1900-tallet har det vært en stor

24

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

anleggsutvikling i Norge, noe som paradoksalt nok har ført til færre muligheter for uorganisert
aktivitet. Flere anlegg har ført til mer aktivitet, men i større grad er denne nå «voksenstyrt» via
klubber og de som disponerer anleggene.
«Det føres en pågående diskusjon om hvorvidt dagens utvikling, der barn og unges fritid i økende
grad blir institusjonalisert og voksenstyrt, er heldig eller ei. Flere blir oppmerksomme på uheldige
virkninger av at den oppvoksende slekt organiseres i hjel»
(Ronglan, 2008, s. 24)
Ronglan viser til viktigheten av at tid og muligheter til fri lek er avgjørende for barn og unges
helhetlige utvikling. Han mener at læring og utvikling innen en idrett ikke er avhengig av at
aktiviteten foregår i organiserte former.
«Tvert i mot, kan barn og unge lære like mye gjennom den selvorganiserte løkkeaktiviteten som
gjennom den voksenstyrte lagsaktiviteten»
(Ronglan, 2008, s. 26)
En av verdens aller beste spillere for tiden, er svenske Zlatan Ibrahimovic. I sin selvbiografi går han
langt i å takke sitt oppvekstmiljø i Rosengård utenfor Malmø, og mengden av tidsbruk på løkka
som suksessfaktor for den veien utviklingen hans tok veien.
«Likevel var ikke det viktigste å vinne. Det var fintene og de kule greiene. Det var mye: «Oi oi!
Wow! Se på den!» Man skulle imponere gutta med triks og dragninger, og man skulle øve til man
kunne dem best av alle, og ofte ropte muttern fra vinduet: «Det er seint. Maten er klar. Kom inn
nå.» «Snart, snart,», sa vi og spilte videre, og det kunne bli seint og regnvær og generelt kaos. Men
vi bare spilte videre. Vi var helt utrettelige, og det var små flater å spille på. Det gjaldt å være kjapp
i huet og beina, særlig for meg som var liten og tynn og lett å ta i taklinger, og jeg lærte meg triks
hele tida. Jeg var pent nødt. Ellers fikk jeg ingen «wow»»
(Ibrahimovic/Lagercrantz, 2011, s. 73)

25

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

3.3 Ledelse
Ledelse henger tett sammen med forrige kapittel om læring og utvikling. Ledelse dreier seg om
hvordan læring skal skje på en best mulig måte.
«På alle stadier i utviklingen kan veilederen spille viktige roller. Hun kan hjelpe den lærende både i
oppdagelsen av problemet, i forankringen av det, og i arbeidet med det… genuin læring skjer
gjennom de erfaringer du får fra dine handlinger og din egen tenkning»
(Ronglan, 2008, s. 82)
Den avgjørende rollen som veileder, som en fotballtrener, er altså sammen med utøveren å få en
bevisstgjørelse for løsning av en situasjon eller et problem.
Ronglan beskriver i sin bok «Lagspill, læring og ledelse» (2008) om to ulike måter å lære på;
eksplisitt og implisitt læring (s. 96-99).
Implisitt læring skjer i situasjoner uten bestemte regler, situasjoner der utøveren prøver og feiler
og finner løsninger. Tatt ut av en fotball-sammenheng, kan dette eksempelvis være å lære seg å
klatre; finne fram til hvor man skal sette foten og ta nye grep for å holde balansen uten å falle ned.
I en fotball-sammenheng kan dette være å finne løsninger på hvordan man skal få tak i ballen eller
hva man skal gjøre med foten for å kunne sparke den opp i lufta.
«I henhold til idrettspsykologen Reinhard Stelter, kjennetegnes implisitt læring av at den skjer uten
detaljerte instruksjoner og handlingsregler for bevegelsene som skal læres»
(Ronglan, 2008, s. 96)
Ronglan viser til at for eksempel i skolen har implisitt læring i stor grad måtte vike for eksplisitt
læring. Denne typen læring skjer i mer organiserte former og med flere regler. Ronglan viser til at
denne formen for læring en den tradisjonelle innenfor idrett, eksempelvis når nye teknikker skal
læres.
«Eksplisitt læring kjennetegnes av at vi ikke bare konfronteres med en situasjon, men også med
noen instruksjoner fra en som underviser, som skal hjelpe oss å takle situasjonen»
(Ronglan, 2008, s. 96-97)

26

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Balansen mellom implisitt og eksplisitt læring forgår om hverandre i idrettssituasjoner, og Ronglan
mener at det er viktig for en trener å ha et bevisst forhold til de to læringsformene.
«Fordelene med implisitt lærte bevegelser bør ha betydning for vår tenkning omkring veilederrollen
i lagspill. Vi må likevel ikke trekke dette så langt at vi forkaster eksplisitt læring som metode…»
(Ronglan, 2008, s. 99)
Ronglan viser til at en balanse mellom de to læringsmåtene vil være det beste. Han sier at uansett
vil den implisitte delen av læringen være størst, i form av at det i lagspill er så komplekst at det vil
være umulig å løse disse eksplisitt. Samtidig vil en eksplisitt læring være spesielt viktig i form av
utvikling av teknikker og ikke minst i en endring av vaner, som gjerne er lært implisitt. For en leder
av et fotballag blir dermed den gode treneren betegnet av Ronglan som en som klarer å
tilrettelegge for en god balanse mellom implisitt og eksplisitt læring.
«Blant annet viser den britiske idrettspsykologen Rich Masters at «eksperter» som har mislyktes
under press, ofte rapporterer at de er for oppmerksomme på hva de gjør, med andre ord at de
reflekterer for mye over sin eksplisitte kunnskap underveis i handlingsforløpet».
(Ronglan, 2008, s. 96)
Tilsvarende hører vi ofte fra utøvere som har skuffet i sine prestasjoner i intervjuer i etterkant si at
de «begynte å tenke for mye».
3.3.1 Trenerrollen
For å kunne skape og utvikle fotballspillere, med gode ferdigheter, kreves det også gode trenere. Å
være trener er en dynamisk oppgave, der man fra år til år, fra periode til periode og fra dag til dag
vil måtte forholde seg til nye problemstillinger og måtte finne måter å håndtere disse på. Og hver
enkelt spiller i treningsgruppen har sine egne måter å lære på, så totalansvaret for en god trener
er stort.
Bergo m. fl (2003) har definert 3 hovedområder som en trener i dag må være bevisst på, og ha et
forhold til.

27

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

(Bergo m. fl, 2003, s. 279)
«En fotballtrener må ha som mål å utvikle sin kompetanse kontinuerlig. Det er tre hovedområder
en trener bør ha særlig kunnskap om; fotball, formidling og mennesker. All utvikling bør ha
sammenheng med ett eller flere av disse tre hovedområdene»
(Bergo m. fl, 2003, s. 280)
«Som trener må du velge aktiviteter som i størst mulig grad gjenskaper de situasjonsbetingelsene
spillerne opplever i kamp. Aktivitetene må i tillegg inneholde alternativer for spillerne å velge
mellom.»
(Bergo m. fl, s. 120)
I størst mulig grad, skal det som skjer av aktivitet på treningsfeltet være relatert til
kampsituasjonen. Spillerne må oppleve et realistisk romforhold, realistisk motstand og i størst
mulig grad være preget av spill/motspill; det å score/hindre mål.
Ronglan beskriver den pedagogiske utfordringen ved å utvikle spillere som problemløsning.
«En pedagogisk utfordring er å hjelpe spillerne til selv å se alternative situasjoner de opplever som
fastlåste».
(Ronglan, 2008, s. 38)
Ronglan kaller strømmen av ulike situasjoner som oppstår i kampdimensjonen som
problemløsningssituasjoner. Hver situasjon er unik, og den er avhengig av mange ulike faktorer,
herunder de valgene og handlingene som med- og motspillere foretar seg.

28

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

«Spillkompetanse handler om å evne til problemløsning på banen»
(Ronglan, 2008, s. 39)
«I mylderet av mulige læringsmomenter og tilnærminger er det lett å gå seg vill… Vi står i fare for å
bli så overveldet av aktivitetens kompleksitet at vi taper spillets kjerne av syne»
(Ronglan, 2008, s. 41)
Ronglan oppsummerer at hovedfokuset for treneren må være at man ikke henger seg opp i for
mange enkeltdetaljer i spillet, men at det dreier seg om å løse de enkelte, konkrete
spillsituasjonene. Som trener og leder må utøveren i stor grad få veiledning når de er inne i slike
situasjoner. Fokuset for treneren må være å tilrettelegge for mest mulig spill-like aktiviteter, for så
å gripe inn i ulike situasjoner av spillet for å finne fram til løsninger og refleksjon hos utøveren.
En viktig del av det å være trener for en utøver og en gruppe, er det å gi tilbakemeldinger på en
god og konstruktiv måte. Ronglan viser til at den viktigste formen for tilbakemelding får utøveren
uansett fra seg selv. Han får en umiddelbar respons på om hans utførelse lyktes eller ikke; gikk
skuddet i mål eller ikke? Kom pasningen fram eller ikke? Men en slik indre tilbakemelding fra
utøveren, som uansett vil ligge til grunn, kan forsterkes og presiseres etter ytre tilbakemeldinger
fra en trener.
«I henhold til tradisjonell treningslæreforståelse bør ytre tilbakemelding være konkret og presis
relatert til bevegelsen»
(Ronglan, 2008, s. 101)
En slik tilbakemelding kan inneholde enkle nøkkelord og korte setninger; «slå gjennom ballen», «få
fram hofta» eller den kan forklares ved å gi utøveren assosiasjoner/bilder som er enkle å forstå i
situasjonen; «finn fram tigeren i deg nå».
En god leder må i følge Ronglan være flink til å balansere de eksplisitte instruksjonene til å være
begrenset og så konkrete som mulig, og fasilitere flest mulige situasjoner der utøverne selv kan
finne løsninger i kamplike situasjoner.
«Først og fremst bør spillerne praktisere; observere, prøve og feile, kjenne etter og prøve på ny.
Veiledning utenfra kan støtte opp under denne virksomheten, men aldri erstatte de erfaringene
spillerne får gjennom involvering i idrettslig praksis. For å lette og understøtte praktiseringen bør

29

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

ikke veiledningen være for tidkrevende eller detaljert.»
(Rongland, 2008, s. 102)
3.3.2 Spesifisitetsprinsippet
Dette prinsippet forteller om trenerens viktige oppgave på feltet, i forhold til å gi spillerne et best
mulig grunnlag for utvikling, og til å ta de riktige valgene i kampsituasjoner. Prinsippet forteller oss
på en enkel måte at vi blir bedre på det vi trener på.
«Spesifisitetsprinsippet innebærer at det må være størst mulig likhet mellom treningen og den
idretten man trener for. For fotball betyr dette at fotballkampen er grunnlaget, og
ferdighetsutviklingen må ta utgangspunkt i den. Fotballtrening som ivaretar alle de fire
dimensjonene ved fotballferdigheten, vil således være en god måte å drive ferdighetsutvikling på»
(Bergo m. fl, 2003, s. 53)
Spesifisitetsprinsippet legger til grunn at det spillerne møter på trening må ligge så tett opptil det
spillerne vil møte i en kampsituasjon. Treneren må tilrettelegge for flest mulig gjenkjennelige
situasjoner. Aktivitetene må derfor i størst mulig grad basere seg på spill/motspill. Prinsippet sier
ikke at vi til enhver tid bare skal spille kamper, men at realismen i det man skal trene på må være
reell og kamplik.
«Vi kan trene på en masse andre ting enn det vi til sjuende og sist ønsker å utvikle, nemlig den
helhetlige ferdigheten i idretten vår»
(Hallén/Ronglan, 2011, s. 14)
Ønsker man å trene på situasjoner i boksen, for eksempel, vil en spillsituasjon med innlegg og
dueller der både keeper, angripere og forsvarspillere er involvert være optimal. Langt bedre enn
og bare slå innlegg til en spiller som skal avslutte eller klarere. For og faktisk komme til slike
situasjoner, kan man sette opp noen begrensninger (overtall/undertall) eller bonuser (poeng for
innlegg) for å få fram prinsippet. Spesifisitetsprinsippet skal tvinge fram de situasjonene vi faktisk
ønsker å øve på.
«Skal du bli god til å spille fotball, må du først og fremst spille fotball»
(Hallén/Ronglan, 2011, s. 14)

30

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hallén og Ronglan forklarer at man må kunne anvende det man trener på i den situasjonen man
ønsker. En ferdighet man utvikler i en sammenheng, for eksempel styrketrening, har ikke noen
verdi dersom man ikke klarer å utnytte den i en kampsituasjon. I overført betydning betyr det at
det er viktigere å trene praktisk på duellspill i en kamplik situasjon på banen, enn å trene mye
benkpress.
«Spesifisitetsprinsippet handler om at treningen bør legges opp slik at den best mulig tilfredsstiller
de kravene som blir stilt i den situasjonen man trener for»
(Hallén/Ronglan, 2011, s. 15)
Hallén og Ronglan sier også at jo mindre treningstid man har, jo mer av denne tiden må brukes til
spesifikk trening.
«Å bruke én time av en samlet treningstid på 1,5 time til «andre ting» - løping eller generelle
styrkeøvelser – er lite hensiktsmessig dersom målet er å bli bedre»
(Hallén/Ronglan, 2011, s. 16)
Dersom man er på et høyt nivå, med mange treningstimer i uken, vil mulighetene for å jobbe med
mindre kamplike situasjoner være større. Slik tilleggs-trening vil kunne gjøre utøveren bedre rustet
til å utnytte den spesifikke treningen senere.

31

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

4.0 Metode
«Ordet metod kommer från de grekiska orden meta og hodos, som betyder «efter» respektige
«väg». Metod betyr alltså efter den väg eller de vägar som beräknas leda til en bestämd plats»
(Hassmén/Hassmén, 2008, s. 83)
Metode er altså en måte å samle inn informasjon på, for å kunne få ny kunnskap, til å finne nye
veier.
I denne oppgaven har jeg brukt en del teorier i forhold til hva ferdigheter er, og hva som påvirker
utviklingsprosessen, i form av mentale prosesser. Mitt valg av metode har vært å gjennomføre
intervjuer med spillere og trenere med en kvalitativ metode.
4.1 Innhenting av data, teori
Det er vanlig å dele metodeteorien i to; en kvantitativ og en kvalitativ analyse. En kvantitativ
metode dreier seg enkelt forklart om å ha et relativt stort antall respondenter, som svarer på et
spørsmåls-sett. Analysen trekker statistiske konklusjoner basert på svarene som kommer inn, som
da gjerne er tallfestet. Her vil det være naturlig å finne fram til svar som gir gjennomsnittsverdier,
interessante vinklinger der ulike aldersgrupper, kjønn og andre faktorer gir ulike svar. I en slik
metode, vil spørsmålsstilleren gjerne være en helt passiv part, og ofte foregår en dialog elektronisk
og/eller ved utfylling av skjemaer.
«Idealet är at forskaren i så liten utsträckning som möjligt ska påverka i
undersökningssituasjonen»
(Hassmén/Hassmén, 2008, s. 86)
Jeg kom tidlig fram til at en slik metode ikke ville gi meg det grunnlaget av informasjon jeg ønsket.
I denne oppgaven har jeg derfor benyttet meg av den kvalitative metoden. Den kvalitative
metoden er den som gjerne blir brukt i undersøkelser som gjelder sosiale prosesser og sosialt
samspill.
«Gemensamt är att dessa inriktningar har ett intersse för det individuella, det unika, det
särskiljande och eventuelt avvikande.»
(Hassmén/Hassmén, 2008, s. 87)

32

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Denne formen for metode regnes som mindre vitenskapelig, ettersom den baserer seg på en
tolkning av responsen. Metoden foregår også i en setting der spørsmålsstilleren kan stille
oppfølgende spørsmål, noe som gir en mer dybde i svarene.
«Syftet är att förstå hur människor föreställer sig världen, vilken mening de ger olika företeelser i
världen och vilket sätt de tillskriver sin tillvaro mening»
(Hassmén/Hassmén, 2008, s. 86)
Begrunnet i min problemstilling ønsket jeg å ha muligheten til å stille oppfølgingsspørsmål, det å
kunne se mer i dybden på hva den enkelte respondenten ga av svar på sin egen utviklingsprosess.
Basert på min egen erfaring fra tidligere mener jeg at det er klare fellestrekk for hva som kan sees
på som generelle strategier for læring, samtidig som det kan være mange varianter og ulike
tilnærmingsmåter for den enkelte utøver. For å få utdypet disse detaljene, valgte jeg å utføre en
kvalitativ analyse, for å kunne sikre meg at jeg fikk svar på de tingene jeg faktisk lurte på.
I arbeidet har jeg intervjuet 5 spillere med ulik erfaring, alle som er, eller har vært, en del av det
som er betegnet som toppfotball i Norge. Dette er spillere som har erfaring med spill på de to
øverste nivåene i divisjonssystemet og noen som også har spilt på landslag for Norge. Jeg har brukt
et utvalg av spillere med en god bredde. Både kvinner og menn, spillere som har avsluttet sine
aktive karrierer, som er etablert som toppspillere i dag, spillere som er på vei opp, og som er på vei
opp igjen etter en bølgedal. Det har vært viktig for meg med en slik bredde, for å kunne se på
eventuelle likheter og ulikheter i tankene rundt egen utvikling.
Jeg har også intervjuet 2 etablerte trenere/ledere innen idretten, som har gitt sine svar på
tilsvarende spørsmål, da sett fra en annen synsvinkel.
«I de fall undersökningsdeltakarna handplockas, sker dette eftersom de sannolikt anses kunna ge
den bästa informationen utifrän studiens syfte… En faktor kan vara att forskaren strävar efter att
nå så stor spridning och variation som möjligt, vad gällar det undersökta fenomenet.»
(Hassmén/Hassmén, 2008, s. 110)

33

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

4.2 Intervjuet
«Intervjuer är antagligen den mest anvanda metoden inom kvalitativ forskning och som kan
utföras på många sätt. Inom kvalitativ forskning är de mindre struktureraden än vidkvantitativ
forskning, med större flexibilitet och följsmahet med vad undersökningsdeltagaren berättar och
fokuserar på. Det finns också ett interesse att försöka få så rika och fylliga svar som möjlig.»
(Hassmén/Hassmén, 2008, s. 107-108)
Intervjuet har til hensikt å få utfyllende informasjon om et tema, for min del bevisstheten rundt
egen utvikling og læringsprosess. Intervjuene forgikk som en samtale der jeg hadde en styring på
temaene vi var innom, men med et ønske om at intervjuobjektene hadde en åpen tilnærming til
disse og med mest mulig åpenhet i sine tilbakemeldinger. I størst mulig grad var jeg lyttende
tilhører til det som ble sagt, men stilte oppfølgingsspørsmål underveis.
I en slik undersøkelse som denne, vil det kunne være ønskelig for det enkelte intervjuobjektet å
være anonym, og alle ble spurt om dette. Man har jo gjennom årene opplevd ulike trenere og
læringsmiljøer, og jeg antok at det kunne være ugreit for noen å kunne bli referert på utspill rundt
hva de selv mener om dette. Men alle ga sitt samtykke til å bli navngitt i oppgaven, så da ble det
slik.
I resultat-delen av denne oppgaven, har jeg valgt å gjengi transkripsjonen av de 7 intervjuene i sin
helhet. Her kunne jeg ha plukket ut deler av intervjuene, eller satt sammen innspillene som kom
fra de ulike inn i en sammenheng, men jeg føler at svarene jeg fikk var såpass gode og fyldige at en
gjengivelse av hele intervjuet gir en god verdi.
4.3 Intervjuobjektene
Ole Martin Årst
Fødselsår: 1974
Spillerstatus: Lagt opp
Øverste nivå som klubbspiller: Tippeligaen (Tromsø, Start), Proff i Belgia (Anderlecht, Gent,
Standard Liège)
Landslag: U21 og senior A (22 kamper)

34

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Siri Kristine Nordby
Fødselsår: 1978
Spillerstatus: Lagt opp
Øverste nivå som klubbspiller: Toppserien (Røa)
Landslag: Senior A (43 kamper)

Emilie Bosshard Haavi
Fødselsår: 1992
Spillerstatus: Lillestrøm Kvinner (Toppserien)
Øverste nivå som klubbspiller: Toppserien (Røa, Lillestrøm)
Landslag: J15, J16, J17, J19, U20, U23 og senior A (35 kamper)

Ståle Steen Sæthre
Fødselsår: 1993
Spillerstatus: Førde (2. div)
Øverste nivå som klubbspiller: Tippeligaen (Stabæk)

Ingunn Berger Sæther
Fødselsår: 1995
Spillerstatus: Øvrevoll Hosle IL (1. divisjon)
Øverste nivå som klubbspiller: 1. divisjon (Øvrevoll Hosle IL)

Viggo Strømme
Aktuell som: Sportssjef ved Norges Toppidrettsgymnas Bærum (Fotball), tidligere spiller på
toppnivå (Start, Vålerenga, Lyn) og forfatter av bøkene «Best med ball» (2008), «Fotballmagi»
(2013) og «Fotballguiden» (2014)

Marit Breivik
Aktuell som: Hovedcoach for lagidretter hos Olympiatoppen, tidligere håndballspiller (Byåsen),
trener for toppklubbene Byåsen og Larvik og trener for kvinnelandslaget i håndball fra 1994-2009

35

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

4.4 Spørsmålsmal
Basert på min problemstilling, og teorien i oppgaven, jobbet jeg fram en liste med konkrete
spørsmål rundt de utvalgte temaene knyttet til problemstillingen. Målsetningen min med
spørsmålene var at de skulle være så åpne som mulig, for å kunne få verdifulle refleksjoner tilbake.
1. Hvor bevisst er du på dine egne ferdigheter som spiller, styrker og svakheter?
2. Hvordan setter du deg målsetninger, og bruker disse i utviklingen din?
3. Hvordan legger du planer i forhold til belastning, i forhold til lagstreninger, egentreninger og andre typer
trening/aktiviteter?
4. Hvordan jobber du med spesielle ferdigheter som du ønsker å forbedre, og spesielle problemer du ønsker
å finne en løsning på?
5. I hvor stor grad driver du med egentrening?
6. Hvordan ønsker du at din trener skal bidra best mulig i din utviklingsprosess?
7. Hva er det som motiverer deg til trening og utvikling?
8. For din egen utvikling, hvor viktig er det for deg å føle en trygghet i spillergruppen og hos treneren din?

4.5 Utstyr
Bærbar PC: Acer Aspire E-1
Telefon: Iphone 5
Telefon for lydopptak: Iphone 4
4.6 Evaluering av metoden
«Men en utskrift av en intervju är en konstruktion, en selektiv representasjon av allt det som er
sagts, som är beroende av en rad bedömningar och avgöranden. Oavsett hur noggrant det som er
sagt skrivs ned, är det omöjligt att exakt beskriva sådant som sker ickeverbalt… Forskningsdata är
sålunda alltid mindre fullständigt än det som sker i forskningssituationen».
(Hassmén/Hassmén, 2008, s. 112)

36

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Det ble gjort lydopptak av intervjuene, og de ble skrevet ned, i størst mulig grad ordrett i
forbindelse med hvert enkelt spørsmål, av og til noe forkortet etter oppfølgingsspørsmål og
forklaringer. Rekkefølgen på refleksjonene er ved noen anledninger flyttet på i rekkefølge, for å
knytte de mer direkte opp mot spørsmålet som ble stilt, for å gi en bedre oversikt.
«Generellt brukar rekommenderas att den som genomfört intervjun eller observatioerna, ska vara
den som gör transkriberingen för att minska missuppfatningar… Ofta rekomammenderas även att
transkriberingen görs i så nära anslutning till datainsamlingen som möjligt tidsmässig»
(Hassmén/Hassmén, 2008, s. 113)
Innen en stor idrett som fotball er, vil et så lite utvalg som er gjort i denne oppgaven i liten grad
kunne gi en bestemt konklusjon på at «slik er det», dette svekker selvsagt validiteten i forhold til
det jeg ønsket å finne svar på. Utvalget mitt er også bredt i form av ulike kjønn og ulike steg i
utviklingsprosessen og roller. Men likevel er mitt utvalg av spillere blant de som i større eller
mindre grad har lyktes med sin utvikling. De har nådd et høyt nasjonalt nivå i sin karriere, og det vil
derfor være av interesse å trekke ut likheter og ulikheter i deres utviklingsløp. Samtidig er det en
usikkerhet i hvor stor grad de har utnyttet sitt potensiale. Hvor nære de er eller har vært sitt fulle
potensiale.
Problemstillingen min er ikke av en slik art at jeg har noe personlig interesse av et bestemt utfall.
Jeg har gått inn i oppgaven med en genuin interesse for hva den enkelte har gjort seg opp av
erfaringer rundt sin utvikling. Derfor er mine drøftinger og konklusjoner basert på en objektivitet.
Jeg har i stor grad holdt meg til mine temaer i intervjuene og prøvd å stille de samme spørsmålene
til hver av respondentene på den samme måten, men i en intervjusituasjon kan man diskutere
ulike former for feilkilder.
Fire av intervjuene ble foretatt ansikt til ansikt, mens tre av dem foregikk over telefon. Utfallet av
responsen kan ha blitt noe påvirket av dette, da den personlige kontakten påvirker situasjonen.
Det er ikke utenkelig at enkelte spørsmål eller svar kan ha blitt oppfattet ulikt utfra de to formene
for intervjusituasjoner.

37

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

I forhold til oppfølgingsspørsmål til de ulike temaene ble jo disse også ulike utfra hvordan
intervjuene/samtalene forløp. Objektene fikk derfor ikke de eksakt samme
oppfølgingsspørsmålene.
Intervjuene ble foretatt i en setting der andre mennesker kunne overhøre spørsmål og svar. Dette
kan ha påvirket responsen.
I en intervjusituasjon kan måten et spørsmål oppfattes på tolkes forskjellig fra hva som var tanken
fra meg som intervjuer.
Det kan også være seg at intervjuobjektene ga svar som de kan ha trodd at jeg ville ha, ikke eksakt
hva de selv mente, eller at de ga et svar de selv ønsket at var den reelle situasjonen.
Og det er en viss risiko for at spørsmål og oppfølgingsspørsmål kan ha vært ledende.
Intervjuene ble bare foretatt av meg selv, og kun én gang. For å sikre reliabilitet, kunne jo dette
vært gjort via flere spørreundersøkelser og av andre enn meg selv, kanskje også med likelydende
spørsmål, men på bakgrunn av min problemstilling og respekt for mine flotte intervjuobjekters tid,
har jeg ikke sett på det som veldig viktig å kvalitetssikre reliabiliteten.
Det kan altså stilles spørsmål ved både reliabilitet og validitet rundt metoden, men på bakgrunn av
problemstillingen og ønsket om å få gode refleksjoner rundt utviklingsprosessen, ser jeg på
resultatet som verdifullt, og med mulighet for å trekke noen slutninger, om ikke bastante.

38

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

5.0 Resultater
Som beskrevet i metode-delen, har jeg valgt å gjengi intervjuene med mine 7 objekter.
Spørsmålsmalen er fulgt i hvert av intervjuene og resultatet er i størst mulig grad gjengitt ordrett
her.
5.1 Transkripsjon Ole Martin Årst
Hvor bevisst var du på dine egne ferdigheter som spiller, styrker og svakheter?
Det er jo et spenn på 18-19 som profesjonell, så innenfor dette har dette vært veldig variabelt. Jeg
har egentlig aldri vært typen som prøver på det jeg ikke kan, jeg kamuflerte gjerne mine svakheter.
Det tror jeg har vært en styrke for meg. Jeg er ikke noen stor tekniker og det visste jeg at jeg aldri
kom til å bli. Så jeg formet min egen måte å spille på. Det var for eksempel sjelden at jeg utfordret
en forsvarsspiller en-mot-en. Denne bevisstheten på mine svakheter kom ganske tidlig og har fulgt
meg hele veien. Tidlig i karrieren min var jeg lite opptatt eller bevisst på mine styrker, dette kom
senere. Det var mye tilfeldigheter for meg i starten av karrieren. Egentlig var jeg opptatt og
interessert i mange ulike aktiviteter. I fotballen var jeg først venstre back og så midtstopper, før
spissen ble skadet og jeg ble kastet inn i det. Så det var tilfeldig at jeg ble spiss, dette var da jeg var
17-18 år. Jeg var spiss i 2. divisjon i 2 år før jeg ble hentet til Tromsø, da hadde jeg scoret masse
mål. Men i forhold til ferdigheter hadde jeg ikke noe bevisst forhold til hva jeg var god på. Derfor
var jeg veldig ydmyk da jeg kom til TIL og spill i Tippeligaen. Der var det spillere som var både
bedre teknisk og raskere enn meg. Det jeg har sett i ettertid er jo at jeg hadde spesielle ferdigheter
i forhold til det å score mål.
Så fram til jeg gikk til TIL, så var jeg ikke bevisst på min egen utvikling i det hele tatt, egentlig. Jeg
gikk på trening og vi spilte mye, uten særlig grad av rolletrening eller bevissthet på ferdigheter.
Under Harald Aabrekk, endret dette seg veldig. Jeg glemmer aldri det første møtet med han, der
jeg ble tvunget til å sette ord på mine egne styrker og svakheter. Det sleit jeg veldig med. Men han
klarte å tvinge meg til å bli bevisst på mine kvaliteter, og det var egentlig veldig deilig. Det er jo lett
å sette ord på sine begrensinger og det man ikke får til, men det var veldig deilig å sette ord på det
jeg var god på. Så han var veldig viktig for meg.

39

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hvordan satt du deg målsetninger, og hvordan brukte du disse i utviklingen din?
Fram til jeg kom til TIL, så var det veldig lite planlegging. Og da jeg først kom dit, følte jeg først at
jeg på en måte hadde nådd målet, å komme til Tippeligaen og til Tromsø som klubb. Da jeg var
yngre var jeg aktiv i mange idretter og var god på mye, så det aldri sånn for meg at «jeg skal bli
utenlandsproff». Mitt mål var egentlig å havne i TIL. Så jeg følte egentlig i de første par årene at
dette var mitt maks-nivå, men så fortsatte jeg jo å utvikle meg, og da ble det naturlig å sette seg
nye mål, blant annet det å komme på landslaget. Jeg skjønte at ferdighetene kunne få meg enda
lenger enn der jeg var.
Jeg gikk nok i for mange år med et for tilfeldig forhold til trening og surret rundt uten å vite hvorfor
man lyktes, fram til jeg ble 20 år i hvert fall. Jeg kom oftest på trening uten spesielle mål for det jeg
skulle få til, og uten evaluering etterpå. Det var på en måte å komme seg gjennom treningen.
Dette var det heller ikke noe fokus på fra klubb eller meg selv heller da jeg var i utlandet. Men det
er jo slik at fotballen utvikler seg, og man får mer kompetanse, går mer i dybden på ting nå, enn
man gjorde på 90-tallet. Jeg tenker egentlig med gru på hvordan det var. Det var mye tut og kjør,
både i forhold til behandling av mennesker og den fysiske treningen. Da jeg kom tilbake til TIL i
2003/2004 med Høgmo, ble jeg mer bevisst på dette og det tok jeg med meg i de siste 10 årene av
karrieren. Jeg var langt mer målrettet i treningen i denne perioden.
Hvordan la du planer i forhold til belastning, i forhold til lagstreninger, egentreninger og andre
typer trening/aktiviteter?
Jeg var egentlig veldig lite plaget med skader. Og jeg planla egentlig ikke veldig mye i forhold til
belastning på kroppen. Det var først da jeg var 35 år at jeg fikk meg en skikkelig trøkk. Det tvang
seg aldri fram å ha en begrensning i aktivitetsnivået. Det var jo mye trening og kamper i perioder,
og både landslags- og klubbtrenerne mente jo at det ble mye, men jeg ville bare kjøre på, og det
gikk jo veldig bra i mange, mange år. Jeg var veldig bevisst på kosthold og hvile og disse tingene,
men ikke i forhold til treningsmengde. Det skulle veldig mye til å få meg til å stå over en trening.
Jeg ville ikke gå glipp av noe.

40

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hvordan jobbet du med spesielle ferdigheter, som du ønsket å forbedre, og spesielle problemer
du ønsket å finne en løsning på?
Det mest nyttige for meg i karrieren min, må ha vært noe vi gjorde i TIL i 2004. Da var det egentlig
ikke så vanlig å gå inn i slike ting, og treneren min var veldig nytenkende. Da lagde treneren min
(Høgmo) et opplegg der vi gikk sammen to og to spillere i forhold til konkrete situasjoner. Da
utviklet jeg et veldig tett samarbeid med keeperen vår. Keeperen fortalte og viste meg hva som
var det verste for han i ulike situasjoner. Dette var en åpenbaring for meg. Dette holdt vi på med i
over et år, flere ganger i uken og gikk virkelig inn i detaljene og tok det med på feltet. Dette var en
aha-opplevelse for meg. Dette samarbeidet ble vi begge veldig mye bedre på, begge to.
Det var viktig for meg å terpe på detaljer før jeg tok det ut i spill. Jeg var aldri typen til å prøve ut
nye ting i spillsituasjoner. Jeg ville føle meg trygg på at jeg skal «kunne den volley’en», før jeg drar
til på trening. Det funket for meg. Jeg måtte trene nok på detaljer før jeg tok det ut på spill i
trening og i kamp. Mange repetisjoner gjorde at det gikk på instinkt i kamp.
I hvor stor grad drev du med egentrening?
Jeg har egentlig alltid lurt inn små økter med lette styrkeøvelser og tøying, enten på
morgenkvisten eller sent på kvelden. Jeg har hentet bittelitt her og der. Det å kunne tøye en
halvtime på kvelden var en kvalitetsøkt for meg. Jeg har alltid prøvd å flette inn dette, også mye
styrketrening. Jeg var ganske spedbygd, så styrkebiten har vært viktig for meg, og jeg har lagt inn
mye styrketrening i alle år. Men jeg har gjort det i små porsjoner, og sett i ettertid tror jeg det har
vært lurt.
Jeg var veldig allsidig veldig lenge. Jeg var mye på løkka, men drev også med mye annen organisert
idrett. Jeg drev blant annet lenge med volleyball. I ungdomstiden var det fotball på sommeren og
volleyball på vinteren. Og mange andre ting, som langrenn, hopp og friidrett. Jeg var innom veldig
mange idretter. Jeg tror spesielt at den spensten og timingen jeg fikk med meg fra volleyballen har
vært gull verdt for meg som fotballspiller. Også da i forhold til den spillertypen jeg ble, der
luftstyrken var viktig.

41

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hvordan ønsket du at en trener skulle hjelpe deg best mulig i din utviklingsprosess?
Jeg har jo hatt veldig mange ulike trenere. De trenerne som har evnen og kompetansen til å plukke
på helt konkrete ting synes jeg har vært bra. Det helt konkrete og nesten banale, og det å kunne
gå i dybden på dette. Trond Sollied var helt ekstrem på dette, dette med å terpe ferdigheter i en
rolle. Det kunne være små justeringer, som å endre på vinkler på innløp. Dette kunne vi bruke mye
tid på. Men det er viktig med gode forklaringen på hvorfor. Jeg ble veldig mye mer bevisst på
helheten og på min rolle i laget ved å jobbe slik. Det tok mye tid og ressurser, men det fungerte
veldig bra for meg. I Belgia var det ganske motsatt, man snakket i store ord og lot mye av valgene
være opp til spilleren.
Hva er det som motiverte deg til trening og utvikling?
Dette varierte veldig i karrieren min. Jeg var jo veldig allsidig og holdt på med mye forskjellig. I
perioden fra jeg var 16 til 20 år, hadde jeg to opphold fra fotballen, på 3-4 måneder, der jeg ikke
trente fotball i det hele tatt. Jeg visste at jeg kom til å spille igjen, men i de periodene var det bom
stopp. Da ville jeg satse på volleyball og biljard! Og det tror jeg var nødvendig for min del. Da jeg
var lei så måtte jeg ta meg litt fri. Dersom jeg ikke hadde gjort dette, så tror jeg faktisk ikke at jeg
hadde fortsatt med fotballen. Da jeg skulle inn på videregående skole, søkte jeg på idrettslinjen,
men jeg kom heldigvis ikke inn. Jeg fikk et veldig avslappet forhold til fotballen i forhold til mange
av kompisene mine. Jeg kunne ta meg en fest i ny og ne uten å få dårlig samvittighet, og det var
veldig viktig for meg. Mange av mine venner gikk lei og sluttet tidlig med fotballen. Jeg har vært
flink til å koble av, og ikke følt at jeg har forsaket så mye. Det var vært en motivasjon for meg, det
at jeg har kunnet gjøre andre ting. Jeg ble jo mer ekstrem på fotball etter hvert, og fra jeg var 2627 år levde jeg fullt og helt som en toppidrettsutøver. Men det å kunne være sammen med gutta
utenom fotballen hjalp meg til å holde motivasjonen oppe.
For din egen utvikling, hvor viktig var det å føle en trygghet i spillergruppen og hos treneren din?
Jeg har jo opplevd mye, og i de årene det ikke har gått så greit, så har det hatt mye med miljøet å
gjøre. Det gikk helt klart ut over mine prestasjoner. Spesielt en sesong i Anderlecht, der det var
mye uro, krangling og 3 forskjellige trenere. Det ga en voldsom usikkerhet for meg som spiller som
kom til en stor klubb med lite struktur. Jeg skjønte tidlig at jeg ikke kom til å lykkes der. Som
person har jeg vært fullstendig avhengig av et godt klima, og et godt miljø for å lykkes.

42

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

5.2 Transkripsjon Siri Kristine Nordby
Hvor bevisst var du på dine egne ferdigheter som spiller, styrker og svakheter?
Jeg var veldig bevisst på dette. Jeg satt opp mål for hver sesong og jobbet med delmål underveis i
sesongen. Både på de tingene jeg var god på, og det jeg måtte bli bedre på. Bevisstheten rundt
ferdighetene kom gjerne både fra trenere, men også mye på hva jeg følte selv. En god
kombinasjon. Jeg sammenlignet meg gjerne med dem jeg spilte sammen med, spesielt på
landslaget, der medspillerne var de beste i landet. Jeg så jo noe på tv og video på spillere rundt i
verden, men jeg brukte i større grad medspillerne mine, og vi som jobbet sammen jobbet med å
gjøre hverandre bedre. Det å kunne diskutere med en medspiller, gjorde meg bevisst på hva jeg
kunne og hva jeg kunne gjøre annerledes.
Hvordan satt du deg målsetninger, og brukte disse i utviklingen din?
Spesielt fra landslaget, var målsetningene regissert fra trenerne. Men det hang gjerne sammen
med klubb. Generelt så satt jeg meg gjerne målsetninger for et halvt år av gangen. På landslaget
var det gjerne kortere perioder med målsetninger og planer. Inn mot en enkelt trening kunne jeg
gjerne plukke ut spesielle ting jeg skulle bli bedre på. Av og til hadde jeg spesifikke utviklingsmål
over korte perioder. For min del kunne dette være for eksempel hurtighetstrening gjennom
Olympiatoppen, der jeg trente med friidrettsutøvere. Men jeg hadde også ulike tekniske/taktiske
mål som jeg evaluerte og målte jevnlig, for eksempel kunne jeg i en periode jobbe med klareringer
på morgentreningene med landslaget. Da jobbet jeg sammen med andre spillere som jobbet med
sine ting, for eksempel kanter som jobbet med innlegg. Og så kunne det også være taktiske ting for
min del, i forhold til det å styre laget, korrigere og hjelpe medspillerne mine. I forhold til mentale
mål, så har jeg ikke hatt dette som spesielle utviklingsmål. Men det ligger jo mye mentalitet i det å
være en toppidrettsutøver. Det å komme på trening for å trene, ikke for å bli trent. Det å ønske å
utvikle meg hele tiden, og få mest mulig ut av hver trening. Det er bedre å være 100% innstilt på
hver økt man er på, og da heller skippe en økt dersom det er behov for det.
Utviklingsmålene var ganske styrt av trenerne gjennom ulike systemer. Men jeg hadde også
utviklingsmål for meg selv, som ikke engang trenerne visste om.

43

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hvordan la du planer i forhold til belastning, i forhold til lagstreninger, egentreninger og andre
typer trening/aktiviteter?
Jeg laget meg en plan for hver uke, spesielt knyttet til styring av intensitet og belastning. Dette var
spesielt viktig i den perioden jeg var på landslaget. Jeg har vært lite skadet, og tror at jeg har vært
flink til å finne en balanse i forhold til trening og hvile. Dersom jeg følte meg sliten var jeg flink til å
stå av treninger. I motsatt fall kunne jeg føle med syk, og fikk gjerne hodepine. Men jeg har vært
lite syk og skadet og heller aldri hatt noen overbelastninger til tross for mange år i toppfotballen,
og jeg tror dette er resultatet av god planlegging.
Jeg kom relativt sent inn i toppfotballen, sammenlignet med mange jenter. Jeg var mer moden og
kjente kroppen min godt nok til å kunne si at jeg måtte ta en dag fri eller trene alternativt når jeg
følte det. Det at jeg kom inn på landslag såpass sent var nok positivt for meg. Da trykket på trening
ble på sitt høyeste, hadde jeg hatt tid til å bygge opp kroppen over lengre tid.
Hvordan jobbet du med spesielle ferdigheter som du ønsket å forbedre, og spesielle problemer
du ønsket å finne en løsning på?
På trening diskuterte jeg veldig ofte med makkeren min. Også gjennom å snakke med andre
spillere og trenere. Med makkeren min så snakket vi hele veien sammen, mye underveis i kamp og
trening. Slik at vi jeg/vi kunne være bedre forberedt til neste tilsvarende situasjon. På klubblaget
brukte vi lite video, men på landslaget fikk vi video over mine involveringer fra kampen, med
kommentarer. Og disse brukte jeg en del og brukte kommentarene i utviklingen min, i forhold til
ting trenerne ønsket at jeg skulle justere. Når det gjelder spesielle ferdigheter jobbet jeg med mine
målsetninger hele veien, og var bevisst på disse under trening.
I hvor stor grad driver du med egentrening?
Vi hadde alltid en dag i uken som var «tom», der vi selv skulle styre egentrening, da primært
fysikk. Innholdet i disse treningene styrte jeg selv. Ellers var treningsuken min mye styrt av
aktiviteter på klubb- og landslag.
I barneårene drev jeg veldig mye med uorganisert fotball med gutta, og det tror jeg har vært helt
avgjørende for min utvikling. Dette gjorde jeg mange ganger i uka.

44

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hvordan ønsket du at en trener skulle hjelpe deg best mulig i din utviklingsprosess?
Jeg synes det som er best, er at det er en toveis-kommunikasjon, at det ikke bare er slik at
treneren skal fortelle meg hva jeg skal gjøre. Jeg mener at trenerne har mye å lære av spillerne,
spesielt de som har vært gjennom mye. Spesielt i Røa var dette veldig viktig for gode resultater. Vi
hadde åpne diskusjoner og det var ikke alltid var enige, men vi ble alltid enige om hvordan vi skulle
gjøre dette videre. Selv om vi i utgangspunktet var uenige om løsningene, ble vi enige om veien
videre. Dette tror jeg er viktig, at felleskapet kan bli enige. Dette gir en bevissthet og eierskap både
for meg selv som spiller og for måten laget skulle spille på.
Det er også svært viktig at en trener vet hvordan han skal håndtere hver enkelt spiller. Spillerne
håndterer tilbakemeldinger på svært forskjellige måter. Noen tåler alt, og noen tåler ingenting.
Noen trenger definitivt å få et tupp i ræva og bli kjeftet på, mens andre da kan knekke fullstendig
sammen. Jeg selv har tålt mye, men jeg mener det er viktig at det er åpent for en diskusjon. Noen
ganger er det så klart åpenbart hva som er den beste løsningen, men dersom man ikke er enig i
kritikken, er det viktig at det er åpent for en diskusjon.
Hva er det som motiverte deg til trening og utvikling?
Jeg har alltid syntes at det har vært veldig gøy å spille fotball. Og jeg har hatt en indre drivkraft
som har gjort at jeg liksom aldri ble helt fornøyd, det var alltid ting jeg kunne bli bedre på.
Resultatmessig var det jo først å komme seg til Toppserien, så var det å komme på landslaget, så
var det å være fast i troppen og så fast på laget. Og så er det hele tiden at man vil vinne ting med
laget. Man jobber hele tiden mot nye mål.
Personlig er det jo veldig viktig og motiverende å lykkes. Og det å lykkes sammen med laget, med
gruppa som jeg var sammen med hver dag.
For din egen utvikling, hvor viktig var det for deg å føle en trygghet i spillergruppen og hos
treneren din?
Jeg har egentlig alltid vært fast på laget, og i forbindelse med for eksempel styring av intensitet og
det å stå av treninger eller deler av treninger, så har nok det vært veldig greit for meg i forhold til
mange andre. Mange unge føler nok at de må være med på alt og tvunget seg til å presse seg for
hardt.

45

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Dersom man ikke har en slik trygghet, kan man trene feil, og for mye. Mer enn det kroppen tåler.
Er kroppen sliten er man jo mer eksponert for å få skader. Det er nok mange unge som ikke tør å si
fra til en trener om disse tingene, når man er i en utfordrerposisjon.
En åpen dialog med treneren er veldig viktig, og her går det mye på gjensidig tillit. Treneren må jo
kunne stole på at en spiller. Spillerne legger jo lista i forhold til belastning på forskjellig nivå, og
trenerne må jo pushe mange også, men dette er en viktig balansegang, der det er viktig at trener
og spiller kjenner hverandre godt.
Det sosiale aspektet har vært veldig viktig for meg. Dersom jeg ikke hadde hatt gode venninner på
laget, som jeg syntes det var gøy å møte, så hadde jeg aldri holdt på så lenge som jeg gjorde.
5.3 Transkripsjon Emilie Bosshard Haavi
Hvor bevisst er du på dine egne ferdigheter som spiller, styrker og svakheter?
Det er jeg veldig bevisst på. Både fordi jeg kjenner på det selv, og jeg får tilbakemeldinger. Har
fokus spesielt på mine utviklingsmål. Jeg bruker også en del video til å se på hva jeg får til bra og
hva jeg kan bli bedre på. Gjennom arbeidet i Lillestrøm er vi ganske grundige på dette arbeidet,
med en kontinuerlig evaluering av konkrete utviklingsmål.
Det er lett å bruke mye tid på det jeg er god på, fordi det er veldig gøy. For eksempel når vi har
frivillige treninger, så velger jeg ofte avslutninger. Det er det jeg skal være best på. Men jeg tror
det er viktig med en balansegang rundt de tingene man er god på og de tingene man ikke er så god
på.
Hvordan setter du deg målsetninger, og bruker disse i utviklingen din?
I Lillestrøm har vi en kommunikasjonsfil/treningsfil måned for måned. Her har vi utviklingsmål,
både på de tingene jeg er god på og de tingene jeg skal bli bedre på. Dette er et fysisk og et
taktisk/teknisk utviklingsmål. Etter hver trening skriver jeg en liten kommentar, gjerne knyttet til
utviklingsmålene mine. På slutten av hver uke, så har treneren min en kommentar. Jeg synes dette
er en veldig fin måte å evaluere og kommunisere på. Det er greit å kunne sitte hjemme i ro og fred
å tenke over disse tingene. Jeg tror det gjør at jeg får utrykt meg bedre enn om vi skulle snakket
om disse tingene etter en trening. Tror det gjør det lettere å være ærlig, begge veier, både på godt

46

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

og vondt. Vi har jo spillersamtaler også, men det meste foregår på den fila. Selvfølgelig har vi
småprater underveis og etter treninger, men jeg føler at jeg får tilfredsstilt behovet for
tilbakemelding gjennom dette opplegget.
Jeg kan ha det samme målet i flere perioder, men det er en gjennomgang månedlig. Etter kamp får
jeg gjerne 4-5 videoklipp med kommentarer til det vi har jobbet spesifikt med i perioden. Da er det
gjerne klipp som er bra for min del, men også klipp der jeg kunne valgt andre løsninger.
Jeg er bevisst på mine egne utviklingsmål, men det er også styrt fra treneren min. Jeg føler jo at
treneren min som ser ting utenfra kommer med gode innspill til meg, og at det hjelper meg til å bli
mer komplett.
Hvordan legger du planer i forhold til belastning, i forhold til lagstreninger, egentreninger og
andre typer trening/aktiviteter?
I forhold til belastningen min, så er det viktig for meg med en plan for intensitetsstyring. Jeg har en
eksplosiv muskulatur, og er avhengig av både helt rolige økter, og økter med høy intensitet. Før
følte jeg gjerne at for mange av/alle øktene var litt harde, og da kunne jeg føle meg stinn og tung.
Dersom jeg føler meg veldig tung nå, så kan jeg stå av deler av treningen. Ettersom jeg har blitt
eldre, har jeg blitt mer kjent med kroppen og hva den tåler. Før så var jeg bare med på alt som var
uten å lytte til kroppen. Det er egentlig ganske vanskelig med denne balansen, men jeg tror det er
veldig viktig. Nå har jeg klare beskjeder fra trenerne mine, om at akkurat dette er skikkelig viktig å
ta hensyn til. Å finne disse grensene har blitt lettere etter hvert som jeg har blitt eldre.
I Lillestrøm har vi to dager i uken der vi er sammen fra åtte til fire, da jobber vi mye med
planlegging. Det kan være individuelle planer og målsetninger, i tillegg til spillermøter,
gruppearbeid, videogjennomgang og annet. Detter fungerer veldig bra for meg og min utvikling.
Hvordan jobber du med spesielle ferdigheter som du ønsker å forbedre, og spesielle problemer
du ønsker å finne en løsning på?
Av og til har vi frivillige treninger, og da jobber jeg gjerne med masse repetisjoner. Da får jeg
gjerne en medspiller eller en trener til å servere ballen der jeg vil ha dem. Det er jo gjerne sånn jeg
da samarbeider med en spiller som jobber med sine ting, for eksempel en sentral midtbanespiller
som skal øve seg på å slå disse pasningene til meg.

47

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Dersom det er noe jeg lurer på, så spør jeg gjerne og diskuterer med treneren min. Gjerne etter
trening eller i en pause. Ellers så prøver jeg å gjøre småjusteringer underveis, gjerne ved å prate
med de spillerne rundt meg. For min del, så vet jeg at jeg er best når jeg ikke tenker, bare gjør det!
Da gjør jeg det også 100%. Dersom jeg er usikker, så nøler jeg gjerne, så jeg liker best kjøre på, på
instinkt. Jeg bruker gjerne også videoklipp fra en kamp, for å se på denne typen situasjoner. Etter
at jeg har blitt eldre har jeg jo også fått erfaring med mange situasjoner, og bruker bilder fra
tidligere kamper og vet hva jeg skal gjøre. Det er mye som ligger mer innebygd nå enn før, da var
det mye mer jeg var usikker på. Jeg gjenkjenner mange flere situasjoner nå. Men det klart, vi har jo
selvsagt en del klare prinsipper i laget som jeg følger i tillegg.
I hvor stor grad driver du med egentrening?
Det er ikke så mye egentreninger for meg nå. I LSK har vi jo mange økte sammen, inkludert 2
proffdager. Vi har onsdag som egentreningsdag, og da kjører jeg styrke i beina. Jeg er ikke på feltet
alene, det er det ikke tid til.
Da jeg var liten var jeg mye på feltet etter skoletid. Gjerne i 5 timer av gangen. Da var jeg ikke
veldig bevisst på hva jeg gjorde, holdt bare på med det jeg synes var gøy. Jeg synes det var
morsomt å skyte, så da gjorde jeg det veldig mye. Jeg tror nok det er en viktig grunn til at jeg har
blitt god på avslutninger.
Hvordan ønsker du at en trener skal hjelpe deg best mulig i din utviklingsprosess?
Jeg er en spiller som er veldig opptatt av kontakt med treneren. Det er viktig å kjenne treneren
godt, at jeg føler meg trygg. At vi har en åpenhet mellom oss. Det er viktig for meg å føle en tillitt,
noe som gir meg selvtillit. Det er viktig at en trener gjør at jeg føler meg trygg. For meg er det
viktig at ikke alt er helt proft hele tiden, men at det også er en løs tone. At jeg kan føle at treneren
bryr seg om meg. Noen liker sikkert harde, tøffe og direkte trenere, men jeg er avhengig av en som
viser forståelse.
Hva er det som motiverer deg til trening og utvikling?
Det viktigste for meg er gleden av å vinne. Mestringsfølelsen. Jeg hadde ikke holdt på så mye
dersom vi ikke vant noe særlig. Og så er det motiverende å føle at jeg utvikler meg, at jeg når
delmålene mine, og føler at jeg blir bedre. Men det viktigste for meg er det å vinne noe, ta

48

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

seriegull, cupgull, delta i mesterskap. Det går mye på resultater. Jeg tror ikke det hadde vært så
gøy uten gode resultater.
For din egen utvikling, hvor viktig er det for deg å føle en trygghet i spillergruppen og hos
treneren din?
Ettersom jeg har blitt eldre, har jeg blitt mer bevisst på min egen utvikling og min egen kropp.
Spesielt dette med å stå av treninger eller deler av treninger dersom jeg føler meg tung. Dette var
vanskeligere da jeg var yngre, da jeg ikke hadde en fast plass på laget og måtte bevise noe hele
tiden. Jeg tror nok det er sånn for de fleste unge spillere. Vi er jo veldig pliktoppfyllende, og føler
det som vondt å droppe en trening.
Jeg vet jo at spillere opplever trenere forskjellig. Og det er jo lettere og «like» treneren når man er
på laget. Uansett er det viktig at treneren er opptatt av at hele laget er viktig. Man vinner jo ikke
kamper dersom det bare hadde vært første-elleveren som var på trening. Vi er avhengige av hele
gruppa. Det blir gjerne naturlig at det er de yngste spillerne ikke får så mye spilletid, slik var det jo
også for meg. Men det er viktig at treneren ser alle, at alle spillerne får like mye tilbakemeldinger
og blir behandlet mest mulig likt på den måten.
For meg har det vært viktig å føle meg trygg i spillergruppen. Det er godt å føle at de andre
spillerne føler at jeg gjør noe som er bra. At de liker det jeg gjør. Under EM med landslaget så tror
jeg noe av suksessen var at vi hadde det så utrolig bra utenfor banen også. Det sosiale har mye å
si. At man kjenner hverandre og tør å være seg selv 100%. Det gjør at vi tør å si fra.
5.4 Transkripsjon Ståle Steen Sæthre
Hvor bevisst var du på dine egne ferdigheter som spillere, styrker og svakheter?
Jeg vurderer meg selv ut fra et helhetsbilde som fotballspiller, og på en skala fra 1-10, vil jeg si at
jeg ligger på et nivå mellom 7 og 8. Fotballen er blitt mer helhetlig og det blir viktigere og viktigere
å ha jevnt over gode ferdigheter. Men samtidig er det viktig for meg å utvikle mine spesielle
ferdigheter. Min målsetning er å spille på toppnivå i Skandinavia, og da må jeg heve meg litt på alle
områder.

49

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Gjennom NTG har vi blitt veldig bevisst på disse tingene, og spesielt i forhold til å sette
målsetninger og å evaluere oss selv. Jeg har tatt dette med meg videre og nå gjør jeg dette i
samarbeid med trener i klubb; hva som er styrker og svakheter og hva jeg skal jobbe med videre.
Hvordan setter du deg målsetninger, og bruker disse i utviklingen din?
Jeg har individuelle utviklingsmål, taktisk, teknisk og fysisk. Jeg er da bevisst på disse tingene før,
under og etter trening.
Jeg setter meg selv mål både for en uke, en måned og et langsiktig mål for året. Jeg evaluerer meg
selv etter hver økt, og ca. to ganger pr måned med treneren min. I norsk fotball føler jeg at vi er
for lite flinke til dette, oppfølging av hver enkelt spiller.
Jeg ser en del video av meg selv, og da evaluerer jeg først og fremst de valgene jeg tar. Men
kanskje i enda større grad ser jeg på spillere som er bedre enn meg selv i samme posisjon, for å se
hva de gjør.
Nå er jeg 21 år og har noen kamper i Tippeligaen, men jeg har fortsatt mye å gå på. I mitt hode skal
jeg være best når jeg er 25-28 år. Dette jobber jeg kontinuerlig med og jeg ser at jeg utvikler meg
selv hele veien. Det viktigste for meg nå er å klare å prestere jevnt høyt og få en flyt i spillet mitt,
slik at jeg kan ta steg videre og komme tilbake til Tippeligaspill
Hvordan legger du planer i forhold til belastning, i forhold til lagstreninger, egentreninger og
andre typer trening/aktiviteter?
Jeg planlegger mye i forhold til intensitet. Jeg er utradisjonell som fotballspiller og trener mye,
mellom 20 og 30 timer pr uke. Intensitetsstyring og hvile er veldig viktig for meg, og det henger
sammen med skadeforebygging. Jeg legger inn økter som svømming og økter der jeg kun tøyer.
Hvordan jobber du med spesielle ferdigheter du ønsker å forbedre, og spesielle problemer du
ønsker å finne en løsning på?
Først og fremst ville jeg prøver jeg å løse situasjonen selv. Ellers liker jeg å ta opp situasjoner i en
pause med treneren min og spillergruppa. Det er svært nyttig å ha slike diskusjoner. Og når
treneren klarer å stoppe en tilsvarende situasjon senere, er det veldig bra, det at fokuset på de
tingene vi diskuterer vises i praktiske situasjoner.

50

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

I enkeltsituasjoner har jeg også brukt mye tid med video av kamper, for å se på konkrete
situasjoner og hva jeg kunne gjort annerledes. Under gjennomgang med video, er det også veldig
nyttig at en trener er sammen med deg og stiller deg spørsmål.
I hvor stor grad driver du med egentrening?
I dag legger jeg inn 2 morgentreninger i uken, i tillegg til egentreninger på ettermiddagen. I tillegg
har vi 4 lagstreninger på ettermiddagen, disse øktene går over 2 timer og vi legger inn noe styrkeog skadeforebyggende trening. Jeg som spiller liker å trene mye, og jeg har styrt mye av
egentreningen min selv. Jeg har gjennom årene følt en mangel på oppfølging fra trenere rundt
dette. Jeg kunne ønsket meg en mer spissing inn mot det jeg jobbet med og skulle bli bedre på,
ikke bare at trenerne ble fortalt hva jeg gjorde, men gjerne at en trener kunne være med meg i
større grad. Nå går jeg gjennom mine egentreninger med treneren min på forhånd og har en fysisk
trener som følger meg opp.
Da jeg var liten hadde jeg fotballtreninger 2-3 ganger i uken, og var mye på løkka. Men jeg drev
mye med ulike aktiviteter, ikke bare fotball. Det var gjerne en dag på friidrettsbanen og en dag på
basketbanen.
Hadde jeg visst det jeg vet i dag, i forhold til trening da jeg var ung, kanskje opp til 12 år, ville jeg
gjort dette annerledes. For å bli en fotballspiller, så ville jeg hatt en større sjanse for å lykkes
dersom jeg hadde blitt fulgt opp av en trener på en annen måte. I forhold til dette med å bli god
på teknikk, god med ball, så hadde det vært en fordel. Dette er en kunnskap jeg som trener ved en
senere anledning har lyst til å lære videre. For meg ville et akademi-tilbud, slik vi ser i mange
klubber i dag, vært helt fantastisk. En klubb eller en trener som hadde fulgt meg opp og styrt meg i
riktig retning. Det er mye som ble veldig tilfeldig. Det er mange ting som jeg senere har måttet
trene meg opp i.
Hvordan ønsker du at en trener skal hjelpe deg best mulig i din utviklingsprosess?
Min erfaring er at jeg utvikler meg best når jeg er i et miljø der treneren tror på deg, og jobber
kontinuerlig med å utvikle deg som spiller. At han setter pris på deg, og gir deg muligheten. Det er
viktig for meg å bli sett, og føle at treneren har troen på meg og tillit til at jeg kan utgjøre en
forskjell.

51

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hva er det som motiverer deg til trening og utvikling?
Jeg tenker jo ganske langsiktig, men jeg tar steg hele veien. Og det at jeg føler at jeg utvikler meg
er veldig motiverende. Jeg følger en plan for min utvikling, og det motiverer meg at jeg hele tiden
ser at jeg blir bedre.
For det første er den indre driven, ønsket om å lykkes og å oppleve ting. Jeg bygger mye av mitt liv
på opplevelser, og det å spille kamp foran mange tusen tilskuere er utrolig morsomt og
spennende. Det er også motiverende og stadig bli kjent med nye mennesker, og det å bli bedre
kjent med meg selv. Det å se at du faktisk har muligheten til å gjøre en forskjell. Og også det å
kunne gi noe tilbake til andre, å hjelpe til med å motivere andre til å gi alt, det er også
motiverende for meg.
For din egen utvikling, hvor viktig er det for deg å føle en trygghet i spillergruppen og hos
treneren din?
Jeg har hatt en del elementer i livet mitt som har påvirket min utvikling. Nå er det veldig orden på
ting og jeg har da mer ro i forhold til utviklingen som fotballspiller. Det er mange spillere som har
slått gjennom når de er oppe i 20-årene og som har hatt god orden på seg selv og livet sitt som har
vært positivt, for eksempel Solskjær og Giroud. I dag er det mange som slutter med fotball når de
er 17-20 år fordi de ikke er tålmodige nok, at de da ikke har blitt proff enda.
Det er veldig avgjørende med et trygt miljø i en klubb. Jeg har opplevd en del forskjellig.
Det å ha et godt miljø rundt seg, mange rundt deg som jobber for å bli gode, det er viktig. Samtidig
som det er en samlet spillergruppe som trives sammen og har et ønske om å lykkes sammen. Et
godt eksempel på det er Åsane, som rykket opp til 1. divisjon i 2014, der både de selv og «alle
andre» mente at de ikke var gode nok til å dette, spiller for spiller, men sammen så rykket de opp
ganske greit. Det er viktig at en spillergruppe har samme holdninger og drar i samme retning.
5.5 Transkripsjon Ingunn Berger Sæther
Hvor bevisst er du på dine egne ferdigheter som spiller, styrker og svakheter?
Jeg vil si at jeg er ganske bevisst på det, at jeg vet hva jeg må jobbe med. Jeg har blitt bevisst på
dette etter å ha snakket med trenerne, men mest ut fra hva jeg føler selv. Jeg merker jo selv hva

52

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

jeg får til og ikke får til på trening. Før så så jeg gjerne på kamper på TV, og så hvordan en back
spilte. Men har ikke vært så flink til det i det siste. Jeg har ikke nådd mitt toppnivå som spiller, har
fortsatt mye å gå på, og nå har jeg vært skadet i et års tid, så det viktigste for meg nå er å komme
meg tilbake.
Hvordan setter du deg målsetninger, og bruker disse i utviklingen din?
Jeg pleier å legge planer for uken, ikke i forhold til mål, men i forhold til logistikk, og hva jeg skal
trene på. Jeg tar gjerne med meg et mål inn mot en enkelt økt. Da sier jeg til meg selv hva jeg skal
ha spesielt fokus på. Jeg er ikke flink nok til å reflektere og evaluere hvordan det gikk etter en
trening. Det blir litt mer generelt; «i dag gikk det bra», eller «i dag gikk det ikke bra». Jeg kunne
satt meg ned og tenkt hvorfor gikk det ikke så bra, hva var det jeg kunne ha gjort i den og den
situasjonen. Men jeg har ikke noen fast måte å gjøre dette på. Jeg kunne for eksempel ha talt opp
og registrert hvordan det gikk med fokusområdet mitt, for eksempel dueller jeg vinner i boksen;
telle opp antallet situasjoner og registrere hvor mange jeg vant av disse.
Jeg setter meg resultatmål over lengre perioder. I år skal jeg etablere meg i 1. divisjon og på lengre
sikt skal jeg spille Toppserie. Og så drømmer jeg om å spille på landslaget om noen år.
Hvordan legger du planer i forhold til belastning, i forhold til lagstreninger, egentreninger og
andre typer trening/aktiviteter?
Jeg planlegger ikke så veldig mye rundt dette, men følger lagets treningssyklus. Vi har et fast
oppsett i forhold til intensitet. Men jeg er fortsatt i en opptreningsperiode etter skade, så det er
ikke alt jeg får meg med, så da følger jeg et treningsprogram fra fysioterapeuten ved siden av.
Hvordan jobber du med spesielle ferdigheter som du ønsker å forbedre, og spesielle problemer
du ønsker å finne en løsning på?
Som sagt kan det være konkrete fokusområder inn mot en enkelt trening. På samme måte kan jeg
jobbe over en periode, for eksempel gjør jeg det med pasningstempo. Da drar jeg gjerne ned på
banen og jobber med dette, enten med en annen spiller, eller mot en vegg.
Dersom det er taktiske ting jeg lurer på, liker jeg å diskutere flere alternativer med treneren, og da
helst i etterkant av situasjonen. Gjerne sette den opp igjen og snakke om mulighetene jeg har. Jeg

53

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

har i liten grad brukt video av meg selv, men det er noe jeg tror ville vært veldig nyttig. Men jeg
har aldri sittet alene med treneren og sett på hva jeg gjør i en kamp. Det har blitt felles med hele
laget. Om jeg hadde sett meg selv på video, så tror jeg det hadde hjulpet meg. Da ser jeg jo
hvordan det er. Akkurat det bildet av situasjonen.
I hvor stor grad driver du med egentrening?
Jeg gjør dette regelmessig. Det er litt tilfeldig hva som blir innholdet i en slik trening. Det kommer
an på om jeg trener sammen med noen eller ikke. Jeg var ganske mye på løkka da jeg var liten. Jeg
tror dette er spesielt viktig for jenter. Gutter er mer sånn at de tør å prøve på mer på trening enn
det jenter er. På løkka som jente, ble jeg tvunget til å være mer kreativ og leken. For meg tror jeg
det har vært helt avgjørende for den ballkontrollen jeg har nå. Mest var jeg sammen med gutta,
gjerne de som var mye yngre enn meg, og det er de jeg har lært mest av.
Hvordan ønsker du at en trener skal bidra mest mulig i din utviklingsprosess?
Jeg kunne gjerne tenkt meg og snakket med treneren min mer enn jeg har gjort til nå. Gjerne etter
hver trening, å kunne fått en tilbakemelding på hva som er bra og hva som kunne vært bedre.
I forhold til innhold på egentreninger vil jeg gjerne styre det fysiske selv. Men en trener har jo
tanker om hva han mener jeg er god på og ikke god på, så tips fra treneren er bra.
Det beste for min utvikling er om jeg finner ut av hva jeg trenger å utvikle meg på selv, men av og
til må jeg bli fortalt hva jeg skal gjøre. Så da vil jeg helst ha mye kontakt med treneren, gjerne med
video.
Hva er det som motiverer deg til trening og utvikling?
At det er gøy. At jeg vil se hvor langt jeg kan nå, hvor god jeg kan bli. Å se utvikling er det som er
gøy. Å føle framgang.
For din egen utvikling, hvor viktig er det for deg å føle en trygghet i spillergruppen og hos
treneren din?
Dette er egentlig veldig viktig. Hadde jeg ikke følt meg trygg hadde jeg ikke turt å prøve på ting. Jeg
lærer av å prøve og feile. Ikke ved å gjøre ting riktig hele tiden. Det hadde jeg ikke turt om jeg ikke
følte meg trygg i spillergruppa. I forhold til treneren er det egentlig akkurat det samme. At jeg må

54

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

få lov til å prøve. Selv om jeg kanskje ikke har hatt en veldig bra trening, så har jeg likevel lært noe,
og at dette er mulig å gjøre. At vi har en dialog om dette er viktig, og at på spesielle områder jeg
skal utvikle meg på, så må det være åpent at jeg kan prøve og feile. Akkurat nå vet jeg ikke helt
hvordan laget skal spille og hva som forventes av min posisjon. En trygghet rundt måten å spille på
gir jo en trygghet, samtidig må jeg for å utvikle meg som spiller kunne ta egne valg. Jeg ønsker ikke
å bli for låst i faste mønstre. Jeg må lære meg å kjenne igjen rom og bevegelser.
5.6 Transkripsjon Viggo Strømme
Hvor viktig er det for en spiller å være bevisst på egne ferdigheter, styrker og svakheter?
Det er jo veldig viktig, selvfølgelig. For å bruke et annet ord for det så kan det kalles for
arbeidskrav; hvis en er på et sted og skal et annet sted, så må en vite sitt eget ståsted. Å finne
kapasiteten selvfølgelig, og så må en vite hvor en skal, både på teknikk og taktikk eller fysikk. Det
er avgjørende å vite hvor lista ligger i forhold til målsetning. Her er det mange som sliter med
dette, å vite hva disse arbeidskravene eller referansene egentlig er.
For å bevisstgjøre spillerne/elevene så er det ikke nødvendigvis slik at vi skal sammenligne oss
med andre, men vi forteller jo stadig vekk hvor lista ligger både nasjonal og internasjonal standard.
Det er jo også blant annet derfor vi på NTG reiser på samlinger og spiller kamper mot gode lag, der
de får følt nivået direkte på kroppen. Det er forskjell å kjenne på dette, i forhold til og bare se på.
Vi har blant annet vært i Tottenham, Heerenveen og i Brasil. Da har vi møtt gode lag og
enkeltspillere. Da får vi gode referanser. Så det er jo en måte å gjøre det på. Og vi kjører en del
tester, stort sett knyttet til fysikk. Vi bruker videoklipp også. Stabæks gruppe her på NTG bruker
video ukentlig (spillere på MJR og 2. div). De får individuelle klipp og tilbakemeldinger. Og vi måler
fra en periode til en annen. Det blir jo ikke helt objektivt, selvfølgelig, men det jo en måte å gjøre
det på, det er viktig å evaluere og å reflektere. Det er jo også tilbakemeldinger i treningsprosessen
underveis, og etter kamper. Vi filmer både på kamp og trening. Vi filmer snutter, ser på teknikk,
ser på bevegelser og kan bruke det som tilbakemeldinger.
Hvordan bør spillerne jobbe med målsetninger for egen utvikling?
Det ligger inne i systemet her. Vi har teori (undervisning) om tema «målsetning», hva dette er, hva
det innebærer og hva som er en god målsetning. Vi hjelper dem å definere gode målsetninger,

55

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

både på ferdigheter, fysikk og mentalitet. Og så gjelder det å følge det opp, men de må selvfølgelig
gjøre jobben selv. Men vi følger opp hvordan de har jobbet med målene sine. I et dokument vi har
vi har utarbeidet nå, så vil de kunne evaluere seg selv og hvordan de har jobbet i perioden. Dette
gir spillerne et redskap til å se på; hvor er jeg nå? Testresultater, retesting, har treningen fungert
som den skulle?
Det er selvfølgelig enklest med målbare mål, de fysiske er jo selvfølgelig det, og noen taktiske er
kanskje ikke det. Stabæk-gruppen jobber med mål uke for uke. I systemet vårt følger vi det opp
med jevne mellomrom, gjennom spillersamtaler. Når vi er på samling, så spiller vi gjerne 6-7
kamper og da får de jo tilbakemelding, noe gjennom videoanalyse og via spillersamtaler og
spillermøter. Her kommer jo dette med bevisstheten til den enkelte inn. Der må de jo gjøre
jobben, 90 % på egenhånd. De må jo trene for å nå disse målene og så må de evaluere etter hvert.
Ansvaret ligger hos spilleren, men det er forskjell på en 15-åring og en 19-åring. De blir mer modne
etter hvert. De kommer fra ulike miljøer og vet ikke hva dette er. Det må modnes litt. De fleste blir
ikke flinke til noe den første gangen de prøver noe nytt. Ikke minst tror jeg denne
læringsprosessen vil sette seg etter hvert, og bli noe de kan trekke med seg videre i det voksne
livet.
Det kan sikkert være noen spillere som får høye skuldre av dette med målsetninger og
evalueringer. Det kan bli litt krampaktig kanskje, men det tror jeg går mer på resultat, om de får
spille eller ikke. Det er nok der de får den følelsen, at de blir sittende litt for mye på benken, eller
får lite spilletid og tror at noe er riv ruskende galt. De blir gjerne utålmodig for tidlig. Så vi
oppfordrer dem til langsiktig tankegang og langsiktig arbeid.
Hvordan bør spillerne planlegge i forhold til belastning, i forhold til treninger på skolen,
lagstreninger, egentreninger og andre typer trening/aktiviteter?
Uten mål, så har jo treningen ingen mening, egentlig. Det er jo et dilemma, for mye av tiden deres
blir jo styrt, de har jo egentlig ikke så mye tid på egenhånd til å jobbe med disse målsetningene.
Det føler jeg litt på. De går jo gjerne fra en styrt trening her, til en styrt trening i klubb. Vi sier det
er viktig å hvile, alle trener egentlig nok. Det er et lite dilemma å slippe dem fri til å jobbe med de
individuelle målene.

56

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

På NTG har vi har noe vi kaller makro-planlegging, hvor de skal planlegge det neste halvåret. De
legger inn treningene som er på dagtid og ettermiddag. Dette ligger fast. Dette er jo spesielt viktig
i perioder der det er veldig mye kamper, spesielt i mai og juni, men også i perioder der det er lite
fellesaktiviteter, som i feriene. Jeg tenker at de skal få et fugleperspektiv på hele halvåret.
Planlegge hvor de kan legge inn støtet for egentrening, og så faktisk gjøre dette.
Hvordan bør en spiller jobbe med spesielle ferdigheter som de ønsker å forbedre, og spesielle
problemer de ønsker å finne en løsning på?
Det er klart at her er det gjerne en klubb som har en filosofi og en spillestil. Ganske mye er jo
definert, egentlig. Innenfor det, er det jo mange valg man skal ta. Treningen bør jo gjenspeile det
man møter i kamp, og bli drillet på det. Men der kommer man inn på hvor kjapt spillere tar ting.
Men man må jo forholde seg til retningslinjene i laget uansett. Video er jo kjempebra. Video lyver
ikke. Før Interplay, så fikk jo spillerne tilbakemeldinger fra trenere, om at «sånn var det» fra en
trener på sidelinja. Men alle har jo forskjellig oppfattelse på situasjonen. Videobilder viser jo mye.
Men det kan jo være vanskelig å se alt på bilder også. Video skal forsterke de gode tingene og se
på forbedringsmuligheter på områder man har gjort feil mange ganger.
Hvordan bør spillerne jobbe med egentrening?
Som sagt, blir dette en del av makro-planleggingen, de må finne plass til dette når mulighetene er
der.
De trenger litt hjelp, men der kommer dilemmaet, det skal ikke bli en styrt egentrening. Jeg tror vi
må gi dem kunnskapen om hva en god økt er, og hjelpe dem til å planlegge når de skal gjøre det.
Men de må gjøre jobben selv. I dag er det veldig mye styrt trening. Til syvende og sist, når man
kommer på et høyt nivå, så må en klare seg selv. Ta egne valg, stole på egen kropp, bli kjent med
seg selv og vite hva som kreves. Jo før man gjør det, jo lettere blir det senere.
Uorganisert aktivitet i barneårene tror jeg er veldig viktig, det å ta initiativ, være en leder,
istedenfor det å være den passive parten. Så kan det godt hende at en isolert trening på et
akademi blir bedre. En slik økt er bra på teknikk og isolerte ting, men den dekker jo ikke helhet og
spill og den mentale delen. Det å se en skikkelig løkkekamp der de selv tar tak i reglene og hiver
seg inn uten at de voksne bryter inn, det tror jeg er viktig.

57

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Hva kan en trener gjøre for å motivere en spiller til trening og utvikling?
Når du ser Simeone i Athletico Madrid, så ser du en fantastisk motivator. Hvordan han fremstår
som en leder for laget, klubben, byen. Alle er med, de er en enhet. Dette motiverer selv verdens
beste fotballspillere. Spesielt på toppen, så kan slike karismatikere inspirere for å ta ut de siste
prosentene. Men det er klart at det meste må ligge hos spilleren, den indre driven. Så er det en
balanse mellom å være entusiastisk, å kreve og å gi tilbakemeldinger. Jeg tror det at de føler at de
blir sett, selvfølgelig. Det er vanskelig å følge opp 20 spillere, men det å se på dem, hilse på dem,
huske navnet, og gi en god tilbakemelding i løpet av en trening eller en uke.
Hvor viktig er det for en spiller å føle en trygghet i spillergruppa og ha en trygg relasjon til
treneren?
Mesteparten har de med seg ved den de er, det har de med seg fra familie og skole. Men det er
viktig at de føler seg trygge at det er gode retningslinjer på hva som kreves og at det er tydelighet
og åpenhet. Noen vil spille, noen vil ikke spille, noen scorer mål, noen scorer ikke mål. Det kan jo
ikke en trener styre. Det er viktig at en spiller føler at treneren vil det beste for hver enkelt. At det
er klare, felles retningslinjer, mål og kjøreregler. Det å involvere spillerne i disse prosessene, det er
viktig. At de får eierskap til dette.
5.7 Transkripsjon Marit Breivik
Hvor viktig er det for en spiller å være bevisst på egne ferdigheter, styrker og svakheter?
Jeg tenker umiddelbart at det kan være enkeltspillere, hvor dette går av seg selv, uten at de tenker
så mye, de har et ferdighetsnivå der det ligger veldig naturlig og de lever seg inn i spillet og i
situasjonen. Og så er det jo spørsmålet om de har noe mer å gå på, skal de videre der i fra, så er
det viktig å huke noen prioriteringer, så all erfaringen min tilsier at utviklingsmulighetene øker når
bevisstheten øker.
For å bevisstgjøre spillere på sine ferdigheter, tror jeg det er viktig med systematiserte samtaler,
for eksempel i evalueringen etter en sesong. Både gjennom video og statistikk, og ikke minst etter
først å ha fått høre hvordan de ser på seg selv. Vi deler jo spillet i ulike faser, vi har ulike posisjoner
og vi har ulike spillestil/spilleopplegg i ulike faser. «Hva er din styrke i forsvarsspillet, hva gjør du
når du får det til?» Og så plukke på det, da får du jo fram teknikker, taktiske evner, utholdenhet.

58

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

«Er du like god i slutten av en kamp? Kan du spille med høy intensitet hele kampen?» Jeg har jo
sett det på video og har statistikk, så jeg kan jo være med på å hjelpe. Men det er viktig at det er
spillerne selv som erkjenner sine styrker og svakheter.
Hvordan bør en spiller jobbe med målsetninger for egen utvikling?
Det er både lagprosesser og individuelle prosesser. Individuelt så er det jo basert på det du har
prestert i inneværende sesong, eller på en kamp, eller x antall kamper. Både basert på skjønn,
video og statistikk. Og det er jo litt på hvor mye spilletid du har hatt. Har du utnyttet din spilletid
maksimalt, er det stor feilfaktor, hva skyldes det, er det misforståelser med medspillere, er det
feilvurderinger, er det sleiver? Slike refleksjoner må ligge til grunn for å kunne sette seg
målsetninger.
I spillersamtaler, vil jeg høre på selvinnsikten og kunnskapsnivået til spilleren. I starten var det
vanskelig å konkretisere dette, men etter hvert som de blir vant til å se individuelt på video blir det
enklere. Vi plukket ut situasjoner og laget «forsterkningsklipp»; «Her er aksjoner du gjør bra. Gjør
mer av det.» Vi laget også «Forbedringsklipp»; hvilke valg kan du gjøre her, hvis du ser dette
klippet om igjen. Slik at de blir vant til å se på det de gjør bra, og klipp der det er
forbedringsmuligheter.
Det som er veldig viktig for en spillers utvikling, går på spillerinvolvering. Hvis en trener egentlig
bare dikterer det er spiller skal gjøre, så blir det ikke det eierforholdet vi ønsker, jeg tror heller ikke
motivasjon, forståelsen og gløden for hvorfor jeg skal gjøre ting, sammenliknet med hvis du finner
ut av hvordan ser spilleren selv på både kvaliteter og ferdigheter. Stemmer det med det bildet du
har som trener? Hvis det ikke stemmer, hvordan får du en virkelighetsforståelse som er sånn
tilnærmet lik. Da har man et helt annet utgangspunkt for å tenke bevisst på utvikling. Hva er det
spilleren har lyst til å beherske i kamp/spillesituasjon? Hva trenger jeg da å øve på individuelt og
hva skal jeg øve på sammen med hvem. Sånn at spilleren hele tiden øver seg, slik at hun får et
repertoar som gjør at du uansett hva som møter deg, så skal du komme deg ut av den situasjonen.
Og det er jo spilleren som må komme seg ut av den situasjonen, med sine ferdigheter. Og så kan
det jo ta litt tid før du får spilleren til å være med å tenke selvstendig nok og finne en balanse på
hva man kan diskutere seg fram til, hva er det du har helt klart, hva er det du trenger å tenke
annerledes på.

59

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Vi er jo veldig forskjellige, og det ser en jo til og med på søsken som er svært forskjellige. Etter
hvert så ble det veldig spennende for meg, jeg ble mer og mer nysgjerrig på dette; du skal jo som
spiller inn i en eller annen rolle, med et eller annet krav til ferdigheter. Bevisstgjøring på kravene.
Hva gjør den beste spilleren i den rollen i verden, hva gjør den spilleren, og er det bare en? Det er
jo ikke det, det er jo mange som er gode. Og så er det lagspillets fordel, man har mange gode
kvaliteter (kvalifikasjoner/ferdigheter), og så er da nøkkelen å sette det sammen. Og så er det
motspiller som bestemmer selv hva han gjør, så en må jo ha den taktiske evnen der.
Og så er det jo å skape dette felles bildet av krav til ferdigheter i ulike situasjoner. For en slik
bevisstgjøring har vi brukt mye video på håndballandslaget. Man kan jo gjenta seg selv i det
uendelige som trener, og en spiller kan si «ja», men gjør noe helt annet. Så video er et godt
hjelpemiddel til bevisstgjøring. Men i forhold til målsetninger så er det altså et stort bilde, der
treneren kan hjelpe til, men det er spillerens om må eie sine egne utviklingsmål.
Hvordan bør en spiller planlegge i forhold til belastning, i forhold til lagstreninger, egentreninger
og andre typer trening/aktiviteter?
Vi stilte krav til at hver enkelt skulle lage en plan med utdanning, klubb, landslag. Dette gjorde vi
på siste dag av hver landslagssamling, fram til neste samling. Det er et ledd i bevisstgjøringen på at
du faktisk har ganske mange valg i livet ditt, hvis du skal få nytte av treningen. Den kulturen er
viktig og kan komme inn tidlig. Mange blir skviset på tid, spesielt jenter, skal være flinke på veldig
mange ting samtidig og gjøre alle til lags i tillegg. Mange slutter tidlig på grunn av dette.
Det er viktig å få lov til å trene nok på den en er god på, individuelt, men samtidig holde tak i noen
forbedringsoppgaver, og der er det individuelt hva de tåler. Hvis jeg skal bli god på individuelle
ferdigheter, for eksempel å treffe det målet; skal du drive med skuddtrening, eller får du nok dose
gjennom spill. Vi fikk egentlig aldri nok doser gjennom spill. Aldri nok tekniske og taktiske
situasjoner. Dette har jeg diskutert med en del fotballtrenere, som sier at spillerne ikke tåler for
mye repetert trening; «Lysken tåler det ikke, repetert trening fører til slitasjeskader». Men Odd
Iversen skjøt jo hele tiden, før og etter trening. Jeg tenker heller; hvordan ruster du opp den
lysken, slik at du tåler å skyte mye!
Jeg har snakket med Ole Gunnar Solskjær noen ganger og hørt hvordan han selv jobbet i etterkant
av trening, før trening eller alene. Han kunne ta med seg ungdomstreneren sin for å serve baller.

60

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Han hadde en egen evne til å visualisere situasjonene; Hvis keeperen gjør sånn, så skyter jeg der.
Han laget seg et motspill og bestilte baller fra ulike posisjoner. Men jeg er jo veldig opptatt av at
du ikke skal trene på deg en skade, derfor blir jo spørsmålet: hvordan kan vi som trenere lage en
progresjon i forhold til mengde, men også i forhold til valg og løsninger. Og på en slik måte at
spillerne kjenner igjen situasjoner. Mange fotballtrenere sier at ingen situasjoner er like, det er nye
situasjoner hele tiden. Men det er i hvert fall noen situasjoner som ligner på hverandre…
Hvordan bør en spiller jobbe med spesielle ferdigheter som de ønsker å forbedre, og spesielle
problemer de ønsker å finne en løsning på?
Jeg har tro på en variasjon mellom å stille spørsmål og direkte instruksjon. Av og til må de få klare
beskjeder. Alltid en veksling. Ikke bare spørsmål, da blir det full forvirring. Noen spillere tar seg
nær av «hvorfor»-spørsmål. Noen av mine spillere opplevde det nesten som en prøve på skolen, at
de måtte forsvare det de hadde gjort. Så man må finne en måte der spillerne ikke kommer i
forsvarsposisjon. Korrigering/veiledning er en balanse og alle er forskjellige. Hovedmotivasjonen er
å lete etter; hvordan kan de stole på seg selv, på det de kan, og bruke det. Sånn at det blir
effektivt.
Jeg satt spillerne mye sammen to og to, i ulike sammensetninger (samme posisjon, spillere som
møtes i motspill o.l.), slik at det blir en diskusjon, med en oppsummering etterpå. Stiller du åpne
spørsmål i en gruppe er det gjerne de samme som svarer hver gang. Det er ikke alle som har mot
til å stå fram med sine meninger. Så jeg sluttet med å stille åpne spørsmål i plenum. Bedre med to
og to, da kommer engasjementet. Det er jo ikke alltid fasitsvar, det er nyanser, og så blir lederens
rolle å lande noen baller, bestemme hva vi som gruppe går for.
Vi har brukt mye video for å få fram bildet. Ellers har vi brukt spillere som viser hverandre. Det
viktigste er å få fram bildet, forestillingen. Hvis det blir bare ord, så får du ikke fram det samme
bildet. Det konkrete bildet er spennende. Det er spillere på et høyt nivå, som for eksempel ikke ser
viktige, ledige rom. De har opplevd at rommet er annerledes enn det det faktisk er.
Hvordan bør en spiller jobbe med egentrening?
Jeg tenker at hvis spillerne klarer å få organisert det selv, så er det bra. Men når det trenes mange
fellestreninger med fokus på system, så kan det være spillere som trenger en ekstra dose med ball,

61

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

og da kan treneren være med på å tilrettelegge for dette. I sesong er det mye taktisk trening, og
du mister vedlikehold på individuelle kvaliteter. Selv om du har fått til en god finte én gang, så får
du ikke nødvendigvis holdt den ved like bare i spill. Vi begynte å kjøre morgentreninger med
landslaget 2 dager i uken. Jeg var med på det som spiller selv. Så gjorde jeg det konsekvent som
trener i Byåsen og Larvik og så i landslaget (regionale samlinger), og da var det noen klubbtrenere
som ble nervøse. Men spillerne argumenterte med at de trengte det for å henge med
internasjonalt, så dette løste seg. Dette var timesøkter med teknisk/taktisk trening.
I forhold til belastning, så må du jo flere ganger i kjelleren for å løfte deg. Dette er jo et
diskusjonstema i Tippeligaen i dag; «det skal jo bare restitueres». Du blir egentlig aldri godt nok
trent. Det er mye diskusjoner på dette. Fotballjentene har jo økt mengden trening nå, i samarbeid
med klubb/landslag/olympiatoppen.
Hvordan kan en trener bidra best mulig i en spillers utviklingsprosess?
I starten var jeg veldig forbedringsorientert. Jeg så veldig på potensialet. Spillerne opplevde at jeg
aldri ble fornøyd, spesielt Kjersti Grini. Selv om det var hun jeg var mest fornøyd med, men jeg
hadde formidlet det for lite. Da dreide jeg og ble mer oppmerksom på behovet for spilleren. For
noen trenger virkelig å få forsterket det de gjør bra og det gir dem energi, mens andre trenger å bli
pirket på ganske mye. Det trigger de igjen. Og så er det det jeg synes er spennende, hvordan kan vi
lede spillerne sånn at de klarer å lede seg selv. «I dag var jeg knallfornøyd med det og det». At de
klarer å evaluere seg selv. Og da trengte jo spillerne å øve på det. Det er jo mange som er veldig
problemorientert, og de kan jo spre så mye negativt i en gruppe, og er alltid misfornøyd med et
eller annet. Så de var ikke trent til å være fornøyd med noe. Hvis de hadde gjort en feil, så
overskygget det alt de hadde gjort bra.
Det jeg synes er viktig er at ikke vi i trenerrollen begynner å jobbe med spillere som gjør at de blir
helt låst, men hvor lenge varer det? Hvis du er på et relativt høyt nivå, er det nivået høyt nok, godt
nok? Har du et talent og motivasjon til å bli bedre. Hva synes den spilleren selv, hva den kan bli
bedre på. Det er spennende å høre hvordan den har tenkt til å få til det. For noen kan dette være
nok (et spørsmål). Det er ikke noe farlig å stille spørsmål. Få en refleksjon på om det er noe de
kunne gjort bedre i en kamp. Jeg tror ikke jeg har opplevd en spiller som er fornøyd med absolutt
alt i kampen. Ikke en situasjon jeg ikke kunne gjort annerledes. Men det kan jo være kamper der

62

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

man var i en god flyt, og den følelsen skal man få lov til å kjenne på. Men blir en liggende for lenge
på den følelsen, så detter man litt ned.
En trener må like å jobbe med enkeltutøvere og være nysgjerrig på å bli god som lag. Ha
fotballfaglig innsikt og som trener kan du ikke være god på alt, så få med noen som kan jobbe
sammen med deg, det vil være ulike behov i en spillergruppe. Kunne sette sammen og jobbe i
team, med andre med andre kvaliteter enn deg selv, være tålmodig i forhold til utvikling. Ha tro på
at de du jobber med, har lyst til å få det til. Nysgjerrighet på hva den spilleren trenger av meg nå,
og hva kan vi få til sammen. Vi har jo egentlig det samme resultatmålet. Og så er det å tåle å ta
imot tilbakemeldinger. Det er jo ikke bare behagelig. Men så lenge man er trygg på at man har et
felles mål, så er det jo saken vi vil få til. Det er en del ting jeg har blitt plukket av opp i gjennom.
Alltid ting vi kan bli bedre på. Hva trenger spilleren av meg?
-

I bølgedaler, reflekterte du mye på mulige endringer

Hadde veldig troa på en langsiktig plan, men samtidig vilje til å endre/korrigere. Det ble tatt grep
hele veien. Jeg er opptatt av og hele tiden å ta hensyn, ta i betraktning, de spillerne som til enhver
tid er der. For eksempel ved skader og sykdom må man jo ta valg om justeringer i et opplegg. Men
hele tiden ha troen på de som er der, og evt. regulere målsetninger. Det er vi som skal skape det.
Sammen.
Det er mange ting jeg gjorde dårlig i starten av trenergjerningen min, i pedagogikken, det å få
spilleren til å melde hva den oppfatter. Veldig ofte, da vi så video for eksempel, sa jeg ofte at «du
skal se det og det og det», istedenfor å stille spørsmål om hva de egentlig har sett. Trenerne
snakker generelt for mye. Det er jo en iver, men det gjelder å få spilleren til å øve seg på å se. De
må kjenne igjen situasjonen; hva er mulighetene i denne situasjonen.
Hva kan en trener gjøre for å motivere en spiller til trening og utvikling?
Det er viktig at alle spillerne føler at de blir sett. En viktig oppgave for en trener er å hjelpe hver
enkelt spiller til å være bevisst på sine egne ferdigheter og hjelpe dem til selv å sette seg mål for
treningsarbeidet. Får de et eierskap til dette, så er det veldig motiverende å se utvikling.
Jeg tror også at en involvering i hva gruppen skal få til sammen er svært motiverende. Noen vil bli
involvert veldig mye, mans andre synes det er nok med små doser. Jeg har alltid involvert et

63

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

kapteins-team, som gjerne har hatt en spredning i alder. Spillerne har også valgt et aktivt
spillerråd. Så har de kjent på når hele gruppa må involveres. Eierskap til felles mål er motiverende.
På samling, delte vi gjerne spillerne i grupper og ga de ulike ansvarsområder. Dette gir motivasjon
og refleksjon.
Det er også viktig med en-til-en samtaler, der spillerne selv må gi tilbakemeldinger; Hva er det som
motiverer deg, hva er det som gjør at du skal tro på deg selv. Så det var viktig for meg å
bevisstgjøre spillerne på hva som motiverte dem.
Hvor viktig er det for en spiller å føle en trygghet i spillergruppa og ha en trygg relasjon til
treneren?
Det er viktig, spesielt dersom en skal være i en gruppe over tid. Hvis det er kvalitet, så vil
kontinuitet være et pluss. At man får jobbet over tid og blitt kjent med hverandre. Det er spesielt
viktig å ha trygghet på områder som kommunikasjon, det å kunne stole på hverandre, at man vil
hverandre vel, at man kan snakke sammen. For du skal tåle en viss utrygghet; om man vinner eller
taper, om man får spilletid eller ikke. Samarbeidsklima skal trigges veldig. Som trener må du ha
noen i laget som du er veldig trygg på. Det er utopi å tro at alle spillerne kan bli trygg på treneren.
Det å få en dialog, å føle at treneren har en tro på deg, det er min erfaring at dette trigger
spilleren. Men vi ser jo også at spillere presterer på tross av treneren, det er jo mye frykt i en del
grupper. Skal du høre til i en gruppe over tid, er felleskapet viktig. I et konkurransemiljø blir det jo
mye spekulasjoner, tolkninger, så de må leve med at de ikke er riktig sikker på alt hele tiden, men
blir de sett, og får noe veiledning eller korrigering, så er det med på å bidra til et en er verdt noe.
Vi hadde relativt mye tid på 1-1 samtaler med spillerne på landslaget. To trenere delte gruppa i to,
med en hovedkontakt, for så å bytte etter en stund. Jeg var også bevisst på kontakten i uformelle
situasjoner, viste interesse for hele mennesket; «Du har flere talent, hvilke utdanningsløp ser du
for deg, hvordan er den helhetlige situasjonen din, er det noen begrensninger, hvordan ser livet
ditt ut?».

64

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

6.0 Diskusjon
Det finnes mange teorier, og mye forskning er gjort rundt temaet som omhandles i denne
oppgaven. Hensikten med en forskning er å komme fram til svar på et problem. Man kommer
gjerne fram til resultater som er generelle, som skal dekke over flest mulig individer. Resultater
som gir gjennomsnitt og medianer. Rundt områder som læring og utvikling er det jo også slik, men
det er viktig å vite at selv i et hav av respondenter, så er det likevel ingen som personer som er
«generelle». Alle har sin egen måte å være på, og sin egen måte å lære på, som er temaet i dette
tilfellet.
Målet for den enkelte må jo være å prestere så godt som mulig til enhver tid. Og veien dit er en
spennende prosess. Helt konkret, sett fra et trener-perspektiv i toppfotballen, vil han til enhver tid
ta ut det laget som er best til den aktuelle kampen. Hvordan den enkelte spilleren kommer dit, er
ikke veldig avgjørende for en trener, men prosessen fram mot en best mulig utvikling er
interessant og individuell.
Det er et utall av teorier rundt ferdighetsutvikling, og bevisstgjøring av denne. Slike teorier er
svært nyttige å benytte seg av, men jeg mener det er avgjørende at man kombinerer ulike teorier,
og knytter disse opp mot sin egen erfaring. At man kan bruke teoriene til å reflektere over seg selv
som spiller eller trener, og justere sin egen utvikling. Plukke ut elementer, noe herfra, noe derfra,
for så å skape sin egen læringsteori, sin egen retning.
Marit Breivik ga meg et fint bilde på hvordan hun tenker om dette:
«Teorien er jo utviklet av en praksis. Jeg har jo av og til noen forelesninger på Idrettshøgskolen, og
da er det ganske ofte at studentene spør; «Har du hentet det fra den eller den teorien?». Men
dette er jo veldig erfaringsbasert. Teorien har kommet som en forsterkning av egen erfaring. «Ja,
det har funket på andre plasser og, ja…» Så kunsten er jo det å finne en balanse mellom kunnskap,
kombinert med praksis i egen utvikling.»
I diskusjonsdelen vil jeg ta for meg responsen punkt for punkt basert på spørsmålsmalen og knytte
disse opp mot teorien og mine egne erfaringer.

65

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

6.1 Bevissthet rundt egne ferdigheter
Med intervjuobjektene gikk jeg ikke inn på teorien rundt hva fotballferdighet er, og det er litt
påfallende at spillerne i stor grad relaterte spørsmålet om ferdigheter til det tekniske og fysiske.
Liten eller ingen vekt ble lagt på relasjoner, mentale ferdigheter og ferdigheter rundt forståelse,
lederskap og struktur. Fra teorien til Bergo m. fl (2003), ble det altså helt klart vektlagt de
fysiologiske ressursene av fotballferdighetene. Det psykologiske og sosiale ble i svært liten grad
poengtert. Det er jo også de fysiologiske ressursene som er enklest å måle, og derfor enklere å ha
et bevisst forhold til. Fra teorien om de fire ferdighetsdimensjonene er det likeledes den
individuelle dimensjonen, og kun deler av denne, som ble vektlagt.
Det er ulikt hvordan spillerne vurderer sine egne ferdigheter. Sæthre legger stor vekt på helheten
som fotballspiller, alle delene av det individuelle ferdighetsbildet når han forklarer sine
ferdigheter. Selv om han sier at han har fokus på sine spisskvaliteter, er han opptatt av at alle
deler av ferdighetsbildet må heves på et godt nivå.
Graden av bevissthet var også ulik, men alle spillerne forklarer at de har blitt mer bevisste på sine
egne ferdigheter etter hvert som man har fått seg mer erfaring. Ole Martin Årst hadde fra tidlig av
en interessant vinkling på dette. Han var svært lite bevisst på sine egne styrker i starten, men
veldig bevisst på sine svakheter. Dette påvirket hans måte å spille på. Som han sier det selv, så
kamuflerte han sine svakheter ved å sørge for at han var i posisjoner der han unngikk å måtte
bruke de sidene av spillet sitt som han var svak på. Da han kom til Tromsø, ble han for første gang
tvunget til å vurdere sine egne ferdigheter, noe han syntes var vanskelig, men som har vært viktig
for hans videre utvikling videre.
I stor grad har bevisstheten om egne ferdigheter kommet «innenfra». Spillerne føler selv på hva de
har av kvaliteter og hva de har av mangler, men det er helt klart også en påvirkning fra trenerne de
har eller har hatt rundt seg. De av spillerne som har benyttet seg av video for å analysere sine egne
ferdigheter har hatt god nytte av dette. Flere av spillerne viser også til at de har sett på andre
spillere i tilsvarende posisjoner som seg selv, for å se på hvordan de agerer og hva de har av
ferdigheter.
Haavi har svært gode avslutningsferdigheter, noe hun selv er klar over, og hun forklarer at det er
motiverende og morsomt å bruke mye tid på det man faktisk kan veldig godt. Slik er det nok for

66

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

mange spillere, og det henger sammen med følelsen mestring, og at å jobbe med disse
ferdighetene i stor grad er lystbetont og motiverende.
Strømme viser til nødvendigheten av at spilleren vet at det ligger et sett av krav til ferdighetene
som skal til; arbeidskrav. Han viser til viktigheten ved at spillerne får referanser til hva de beste
innehar av ferdigheter og at den beste måten å få en slik bevissthet er å føle det på kroppen
gjennom kamper mot spillere som er på et høyere nivå enn en selv.
Breivik forklarer at en god måte å bevisstgjøre spillerne på sine egne ferdigheter er å stille åpne
spørsmål, som tvinger fram refleksjoner. Disse bør gjøres systematisk og grundig for et best mulig
resultat. Hun sier også at alle spillere er forskjellige, og at det for enkeltspillere som har et høyt
ferdighetsnivå, ikke trenger å være så bevisst på sine egne ferdigheter. De lever seg inn i hver
enkelt situasjon og løser situasjonen med sine sett av forutsetninger og ferdigheter.
Det er åpenbart at en bevisstgjøring av ferdighetene som fotballspiller vil gjøre utviklingen
enklere. Det virker også som at de spillerne som har fått hjelpen i en slik prosess har en større
forutsetning for å lykkes. Derfor ser jeg det som avgjørende at spillerne får et redskap fra trenere
til å kunne bevisstgjøre seg, gjøre målinger der det er mulig, og delta i observasjonsprosesser av
seg selv. De må lære å kjenne seg selv, vite hva som ligger av krav til ferdigheter i sin rolle og få
referanser fra medspillere, motspillere og rundt om i verden for å kunne bevisstgjøre seg på sine
fotballferdigheter. Spillerne må selv eie sin egen bevisstgjøring, men trenerne vil i stor grad kunne
påvirke denne via strukturerte samtaler, analyser og metoder.
6.2 Målsetninger knyttet til utvikling
Spillerne viser til mange varianter av målsetninger. Det er målsetninger som settes fra økt til økt,
over korte perioder, med spesifikke treningsopplegg, lengre perioder som går på både utvikling av
ferdigheter og resultatmål, og noen med veldig lange resultatmål, som å spille på landslag og på
toppnivå internasjonalt.
I likhet med bevisstgjørelsen på egne ferdigheter kommer det klart fram at fastsetting av
målsetninger også kommer som et resultat av erfaring. Tidlig i karrieren var det generelt lite
målsetninger spillerne jobbet etter. Det er også åpenbart at miljøene man er i som spiller påvirker

67

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

dette arbeidet og fokuset. Fra de som har vært på landslag og i toppklubber i Norge, har dette
vært et systematisk arbeid, som spillerne har vært godt fornøyd med.
Årst forteller at helt fram til han kom inn i Tromsø, var så godt som all trening basert på
tilfeldigheter. Det han hadde av målsetning var å komme seg til Tromsø og Tippeligaspill, altså et
resultatmål. Han hadde ingen utviklingsmål i ungdomsårene. Det å komme inn i et proft miljø som
hjalp han med prosessen var svært verdifullt. Selv om han følte at han ble tvunget inn i et system
som virket unaturlig på han som spiller, gjorde dette at han fikk et helt annet forhold til å jobbe
med målsetninger videre. Dette hjalp han videre med å utvikle sine ferdigheter og til å nå nye
resultatmål, som han tidligere ikke hadde ansett som sannsynlige.
Haavi forteller om en god modell i LSK, der spillere og trenere deler en kommunikasjonsfil
vedrørende målsetninger og treningsarbeidet. Her samarbeider spiller og trener rundt utviklingen
og evaluerer disse underveis gjennom denne filen. Knyttet til utviklingsmålene får hun også et sett
med videoklipp med aktuelle situasjoner med seg selv, noe hun ser på som veldig nyttig i sin
evaluering.
Strømme forteller om viktigheten med en forståelse av hva en målsetning faktisk er, og dette tas
opp teoretisk med spillerne ved NTG. Han er også veldig opptatt av at det er spilleren selv som er
ansvarlig for utviklingsmålene, og må planlegge og evaluere seg selv hele veien. Men for en
leder/trener er det viktig å følge opp underveis, og bidra til at spillerne får et redskap de kan
bruke.
Også Breivik er veldig klar på at eierskapet til utviklingsmålene må ligge hos spilleren selv
(«spillerinvolvering). Hun er veldig opptatt av at spillerne gjør refleksjoner rundt sine egne
ferdigheter og utvikling.
Sæthre er en veldig ambisiøs spiller, som har nådd langt tidlig i karrieren, og som har klare tanker
om hvor han skal være langt fram i tid. Han er veldig bevisst på sine mål, og jobber mye med disse,
spesielt på egenhånd. Han har gjennom sin erfaring følt på en mangel på oppfølgingen av den
enkelte spiller rundt dette med egentrening og målsetninger. Han skulle i større grad ha ønsket
seg en tettere oppfølging fra trenere rundt utviklingen.

68

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Det å sette seg målsetninger er uten tvil en viktig faktor for utvikling. Har man ikke satt seg noen
mål, vet man lite om veien videre eller hvor langt man kan nå. Bevisstgjøringen av sine egne
ferdigheter, kravene til ferdigheter i egen rolle, og et eierskap til utviklingsmålene må ligge til
grunn. Trenerens rolle rundt dette arbeidet er også viktig, men her er det viktig å innta en
veileder-rolle. For å ha full effekt av utviklingsmål må spilleren vite hva et mål er, og hvordan det
kan settes, men viktigst er det å ha en forståelse av seg selv og sine ferdigheter som grunnlag for
målene som settes. Målsetningene må følges opp jevnlig av spilleren selv, gjerne etter hver enkelt
økt. En oppfølging av treneren, en koordinering av evalueringene sammen med spilleren er viktig.
Hvordan dette gjøres, er ikke avgjørende. Modellen de benytter i LSK virker som en enkel, men
likevel grundig måte å gjøre dette på. Det å sette seg målsetninger kan være vanskelig, men jo mer
erfaren man blir som spiller, jo enklere blir det. Det betyr at de yngre spillerne i større grad må få
veiledning enn de mer erfarne. Kitsantas m. fl (2011) viser til undersøkelser om at selvregulering,
herunder målsetninger vil påvirke utviklingen på en positiv måte. Også Toering m. fl (2009) sin
forskning på området viser til at de spillerne som setter seg målsetninger og evaluerer disse
regelmessig har størst muligheter til å lykkes. Utfra mine intervjuobjekters respons er det ingen
grunn til å tvile på disse teoriene. Også skolens begrep «ansvar for egen læring» understøttes av
det mine spillere kunne fortelle om eierskapet til sine utviklingsmål.
6.3 Planlegging i forhold til belastning
Diskusjonene om belastningsskader og grunner for disse er mange. Trener fotballspillere for
spesifikt, trener de for mye, trener de for lite? Etter samtaler med spillerne har utviklingen av
fotballen endret seg veldig på dette området over tid. Man er helt klart flinkere i dag til å tenke
over lengre perioder, og alle spillerne forteller at de legger planer (uke/måned), der det er lagt inn
en bevissthet rundt intensitet på de ulike øktene.
Breivik var veldig bevisst på dette arbeidet, og forteller at alle spillerne på siste dag av hver
landslagssamling måtte lage en periodeplan fram til neste samling. Her skulle alt av treninger inn,
egentreninger, klubb- og landslagsøkter (regionalt).
Strømme forklarer at de på NTG gjennomfører en «makro-planlegging», der spillerne skal se på en
lengre periode i et fugleperspektiv. Det er ulik faser av året der det er mye eller lite kamp-aktivitet,
og at støtet for mengde og spesielt egentrening må planlegges godt i forbindelse med dette.

69

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

En slik type planlegging er også påvirket av skader. De mest rutinerte spillerne jeg intervjuet, Årst
og Nordby, hadde til tross for mange år i toppfotballen vært lite plaget med skader. Årst forteller
at han i mange år var lite bevisst på planlegging i forhold til belastning, begrunnet i at han aldri var
skadet. Men at han var veldig opptatt av kosthold, hvile og det å trene alternativt i små doser.
Gjennom sitt lange liv i fotballen forteller han videre at det var en stor endring rundt bevisstheten
rundt intensitetsstyring i hver ende av karrieren. I starten var det veldig mye «tut og kjør», mens
det mot slutten ble vektlagt et stort fokus. Han mener at det var tilfeldig at han selv ikke ble
rammet av skader før helt på slutten, tross i hans svært høye aktivitetsnivå på klubb- og landslag.
Nordby på sin side viser til at hun kom relativt sent inn på det aller øverste nivået, og forteller at
kroppen da hadde hatt tid til å utvikle seg over lang tid, og at det trolig er grunnen til at hun var
lite preget av skader.
Spillerne viser ellers til en god forståelse for at kroppen trenger hvile og restitusjon, men at dette
er påvirket av den situasjonen man har i laget. Som en utfordrer til en plass på laget, er det lett og
ikke planlegge godt nok i forhold til belastning og at det kan få konsekvenser for prestasjoner og
utvikling. Det er spesielt interessant at både Nordby og Haavi trekker fram dette som en utfordring
i jentefotballen.
Haavi forteller også om at dette med intensitetsstyring og kontroll på belastning er veldig
individuelt. Hun viser til seg selv og mener at hennes bevissthet rundt dette er svært avgjørende
for utviklingen. Hun har en eksplosiv muskulatur som gjør at en slik bevissthet og planlegging
rundt dette er helt avgjørende for at hun skal kunne delta i størst mulig grad. I tillegg til å
planlegge langsiktig, er hun flink til å lytte til kroppen underveis og gå av treninger eller trene
alternativt når dette er nødvendig.
En planlegging over minimum en uke av gangen er svært viktig for å få et best mulig utbytte av
treningen. Og selv om mye av hverdagen til spillerne er styrt av klubblag og landslag, så er det
svært viktig å kjenne sin egen kropp og sine egne begrensinger. Dersom man ikke kan delta 100 %
på en trening, er det viktig at man vurderer og enten stå av hele økta, eller deler av den. På denne
måten er det derfor nødvendig at spilleren gjør en individuell vurdering av perioden, og har en
dialog med sine trenere, for en forståelse av situasjonen. Jeg kan med ganske stor sikkerhet si at
både spillere og trenere ønsker det samme; å utvikle en spiller til å bli så god som mulig, og da kan
en slik intensitetsstyring være avgjørende. Men det er en vanskelig balanse, og det er trolig

70

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

enklere for en etablert spiller på laget å kunne ta slike vurderinger, enn en spiller som er i
utfordrerposisjon.
6.4 Utvikling av spesielle ferdigheter og løsning av problemer
Ronglan (2008) forklarer utfordringer på fotballbanen som problemløsning; at spilleren må finne
en løsning ut av den situasjonen han er i. Dette er et veldig godt bilde på kompleksiteten i spillet.
Han viser videre til to former for læring; den eksplisitte og den implisitte, der innlæringen enkelt
forklart skjer via spesifikke øvelser, kontra spill/motspill-situasjoner.
Basert på denne teorien er det spennende å vurdere de tilbakemeldingene som spillerne ga meg.
Det er åpenbart en ulik holdning til hva som passer best for den enkelte. Som Ronglan sier, vil det
uansett være deler av de to formene for læring, men graden av den enkelte og rekkefølgen på
hvordan spillerne selv opplever at de lærer best av eksplisitt og implisitt læring varierer.
I en trenings- og kampsituasjon kommer det klart fram blant mine objekter at de selv ser etter en
løsning på et problem selv, før de er ønsker å diskutere situasjonen med sine medspillere eller
trenere. Nordby forteller at hun med sin midtstopper-makker i svært stor grad snakket om
situasjoner hele tiden, for å kunne være bedre forberedt dersom en tilsvarende situasjon dukket
opp. Dette gjaldt både på trening og kamp. Sæthre støtter også dette og trekker fram at dersom
en trener klarer å fryse en situasjon fra en tidligere diskusjon er det svært bra. Det å kunne se og
diskutere mulighetene og vurdere valgene på nytt, gir en stor grad av forståelse og læring.
Er det situasjoner fra en kamp man har vært usikker på, vil en gjennomgang av disse på video være
veldig bra. En slik gjennomgang sammen med en trener er en optimal løsning i følge Sæthre, som
har jobbet en del med analyse gjennom årene.
Strømme viser til nødvendigheten av implisitt læring, og støtter i stor grad bruken av
spesifisitetsprinsippet (Bergo m. fl, 2003) når det kommer til problemløsning. Han viser til at
treningen i stor grad må gjenspeile det spillerne møter i kampsituasjoner for å ta læring av det.
Strømme viser også til at bruken av video er svært nyttig for læring. Før video ble tatt i bruk i den
utstrekning den er i dag, var det ofte slik at treneres syn på saken var den riktige. Og ofte var den
kanskje det, men videobilder lyver ikke, og kan være et svært godt redskap til å finne løsninger på
problemer.

71

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Når det gjelder problemløsning, har Breivik tro på en god balanse mellom det å stille spørsmål og
det å gi direkte instruksjoner. Hun er ute etter at spillerne lærer seg å stole på seg selv og på det
de kan, i stor grad gjennom refleksjoner. Utenfor banen fikk Breivik god erfaring med å sette
spillerne sammen to og to for å jobbe med ulike oppgaver. I langt større grad enn i større grupper
ga dette spillerne mulighet og lyst til å mene noe, til å reflektere, til å si hva de faktisk mente.
Når det kommer til læring av spesielle ferdigheter var de to store målscorerne i undersøkelsen min
helt samkjørte. Årst og Haavi var veldig opptatt av å få nok repetisjoner i konkrete situasjoner, slik
at de i en kampsituasjon kunne handle på instinkt. Årst jobbet svært målrettet med sin keeper i en
lang periode, noe han trekker fram som en svært lærerik erfaring, og som ga en veldig god
utvikling for dem begge to. Haavi forteller også at hun til tross for sin unge alder etter hvert har
fått mye rutine, og at hun instinktivt tar med seg bilder fra tidligere situasjoner som hun har lyktes
eller mislyktes med. Men begge disse spissene er altså veldig opptatt av den eksplisitte læringen,
noe som trolig er spesielt for denne posisjonen på banen.
Utvikling dreier seg i følge Ronglan (2008) om å få erfaringer med å løse ulike situasjoner, gjennom
hva man gjør og hva man tenker. På dette området spriker svarene en god del, og det vanskelig å
komme utenom at hvordan man løser et problem eller hvordan man utvikler spesielle ferdigheter
er individuell. Selv om spesifisitetsprinsippet er viktig, går Årst så langt at han sier han ikke ville
prøve på noe i en kampsituasjon dersom han ikke hadde fått det til på trening.
Ronglan (2008) viser til at man i størst mulig grad skal trene implisitt, spesielt dersom man har få
aktiviteter i uken. Ronglan er veldig generell i sine forklaringer om implisitt og eksplisitt læring,
uten å gå særlig inn i enkelposisjoner på banen. Nivået man spiller på og posisjonen man har er
også avgjørende for hva slags type trening man trenger for å utvikle seg på. Mens både Årst og
Haavi forteller om sine utallige økter med avslutninger, vil det for en spiller som er mer sentral i
banen være viktig å ha flere implisitte situasjoner. Situasjoner der omgivelsene er mindre
strukturerte og der valgene er mange. De instinktive løsningene er ikke like avgjørende i en slik
posisjon, men heller vurderinger, og valg av løsning.
Som en del av løsningen av problemer på banen, mener jeg video er et uvurderlig hjelpemiddel.
Og dette bør i større grad enn det som er vanlig i dag tas i bruk på treningsfeltet. Det å kunne se

72

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

seg selv i ulike situasjoner og vurdere på nytt de valgene man tok, har svært god effekt. Ofte
oppleves en situasjon annerledes enn det den egentlig er, og videobilder lyver sjelden.
6.5 Egentrening som en del av utviklingen
For spillere i toppfotballen i Norge, er mye av ukens aktiviteter klubbstyrt. Hva de har av tid til slik
disposisjon ofte er gitt, og de må legge inn disse øktene som en del av sin planlegging. I stor grad
dreier det seg for mine intervjuobjekter om fysisk trening.
Strømme er opptatt av at egentreningen skal være styrt av spillerne selv, men at dette kan være et
dilemma. Spillerne har gjerne fulle planer gjennom uken, og har i tillegg individuelle utviklingsmål
de skal jobbe med. Han viser igjen til viktigheten med langsiktig planlegging, og det å kunne legge
inn støtet på egentreninger i de periodene der kamp-aktiviteten er lavest.
Breivik viser til at det i kampsesong vil være naturlig at mye av treningen knyttes til det taktiske, og
at fokuset på de tekniske ferdighetene blir mindre. Da hun trente landslaget la hun inn
morgentreninger regionalt der spillerne kunne jobbe med nettopp dette. For spillerne var dette en
nødvendighet som tvang seg fram for å opprettholde et høyt internasjonalt nivå.
Toering m. fl (2009) viser i sin undersøkelse at planlegging av sin trening, herunder egentrening er
viktig for en best mulig utvikling, og det henger tett sammen med foregående punkter om
målsetninger, evaluering og belastning, og også i forhold til sine ferdigheter knyttet til rolle.
Graden av nødvendighet av egentrening varierer fra person til person. Noen spillere klarer å få det
de trenger ut gjennom ukes syklusen til klubblaget, mens andre må trene på spesifikke områder
for å kunne nå sine mål. For spilleren vil bevisstheten om arbeidskravene i så måte være helt
avgjørende. Målet må jo være å nå sine mål om utvikling av ferdigheter, og fra en treners ståsted
er det jo slik at han plukker ut det laget til enhver tid har de ferdighetene som skal til for å stille så
sterkt som mulig til kamp. Hvordan en spiller kommer fram til en løsning for seg selv, er egentlig
opp til den, og mulighetene for egentrening henger tett opp til en god planlegging fra utøveren.
I barneårene var alle spillerne jeg intervjuet mye i aktivitet, både på løkka og som aktiv i mange
andre idretter, og de legger vekt på at dette har vært viktig for deres utvikling. Haavi forteller at
hun kunne skyte ballen i mål i mange timer i ung alder, og at dette er noe av årsaken til at hun er
blitt den avslutteren hun er i dag. Sæther tror at hun som jente lærte svært mye av den

73

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

uorganiserte løkkefotballen, og forteller at hun tror dette er spesielt viktig for jenter; det å bli
tvunget til kreative løsninger, som gutter generelt sett er flinkere til. Årst gir sin aktive karriere
som volleyballspiller mye av æren for at han ble den boks-spilleren han ble; at det å lese ballbanen
og timingen på opphoppet var en av hans viktigste fotballferdigheter.
Sæthre har en litt annen vinkling på dette. Han var selv svært aktiv på ulike områder, men tror at
han selv hadde vært en mer komplett spiller enn den han er i dag, dersom han hadde fått mer
fotballfaglig veiledning i barneårene. I denne sammenhengen viser Ronglan til dilemmaet om at
det i dag er langt mer voksenstyrt aktivitet enn det var tidligere og stiller spørsmålstegn ved om
dette er bra for utviklingen. Med den stadige framveksten av fotballakademier rundt omkring er
det ikke tvil om at flere unge i dag får et godt tilbud om mye fotballaktivitet. Jeg tror i
utgangspunktet at dette er positivt, og at spillerne blir bedre teknisk av denne typen eksplisitt
trening. Men den optimale løsningen er åpenbart at denne typen trening kombineres med
uorganisert aktivitet på løkka, der den implisitte læringen kommer inn, og med variert, allsidig
trening innenfor andre idretter.
6.6 Trenerens påvirkning i utviklingen
En trener for et fotballag på toppnivå i dag, har mange oppgaver. Det tilsynelatende viktigste er å
få så gode sportslige resultater som mulig. Men bak det man oppnår av resultater ligger det også
mye ansvar som ikke er direkte knyttet til prestasjonene på banen. Ofte er det nettopp treneren
som får ansvaret dersom laget lykkes eller ikke. Og for å få til dette, må han kunne få en
spillergruppe til å jobbe samlet, han må få mest mulig ut av de spillerne som han til enhver tid har
til disposisjon. Han må skape et godt leder/trenerteam rundt gruppen, der man føler at man drar i
riktig retning, og finne en balanse mellom styring og involvering av de andre. Treneren skal bidra i
stor grad til å skape et positivt utviklingsmiljø, være klubbens kontaktperson i forhold til media,
håndtere spillerkontrakter og personalsaker. For å lykkes i størst mulig grad må han håndtere
mange oppgaver på en tilfredsstillende måte. Bergo m. fl (2003) viser til at en trener må ha
kunnskap om fotball, kunnskap om formidling og kunnskap om mennesker for å lykkes. Ronglan
(2008) viser til at læringen kommer innenfra, og at en trener har en viktig oppgave i forhold til å
tilrettelegge for dette. Spilleren må selv få opplevelser av spillet og problemene som oppstår, og at
læringen kommer som erfaringer og egen tenkning. Slikt sett er treneren en viktig veileder, noe
som også kommer klart fram i responsen fra spillerne jeg intervjuet.

74

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Det er sammenfallende for alle at kontakten med treneren er svært viktig, det at de føler at de blir
sett. Årst var opptatt av å få klare, kontrete tilbakemeldinger på hva han skulle gjøre i ulike
situasjoner, men var opptatt av det måtte ligge en forklaring bak, ikke bare at han fikk en beskjed
om hva han skulle gjøre i de ulike situasjonene, men i tillegg en forklaring på hvorfor. Nordby er
også helt klar på dette med forklaringer, og forklarer at en kommunikasjon om situasjonene er
svært viktig. Hun er veldig klar på at spillerne må ha en mening om sine egne involveringer, og at
det kan være åpne diskusjoner om dette med treneren. Hun mener det er svært viktig at det er en
toveis-kommunikasjon, der både trener og spillere blir involvert, og at de sammen kommer til
løsninger på veien videre. Detter gir et eierskap, som er viktig for utvikling både for laget og for
den enkelte spilleren. Haavi og Sæthre viser til nødvendigheten av å være i et miljø der treneren
viser forståelser og viser at han har tro på deg. Sæther viser til at hun i stor grad kunne tenke seg å
få mer oppfølging av en trener, å bli evaluert hyppig, gjerne etter hver trening, og at en balanse
mellom diskusjoner og direkte instruksjoner vil være det beste.
Marit Breivik har vært en foregangsperson på arbeidet med mennesker innen idretten i Norge.
Hun er svært opptatt av at en trener finner ut av behovene for spilleren, hva som skal til for at de i
størst mulig grad kan lære å lede seg selv. At de lærer å evaluere seg selv. Hun mener at en trener
må stille mange åpne spørsmål om hva spilleren tenker om sin egen posisjon, sine egne
ferdigheter og komme til løsninger på dette selv.
Jeg har stor tro på Breiviks tilnærming til trenerrollen. Gode samtaler som får spilleren til å
reflektere, slik at de får eierskap til sin egen utvikling. Trenere ansettes gjerne på bakgrunn av sine
fotballmessige kunnskaper, og det menneskelige aspektet blir gjerne mindre vektlagt. Man tenker
kanskje at dette er noe som uansett ligger der. Slik er det nok ikke. Det er svært viktig at en trener
har gode antenner, som fanger opp de ulike signalene fra enkeltspillerne, og at han i størst mulig
grad kan håndtere hver enkelt som enkelt-individer. Som Nordby sier det er det svært individuelt
hva en spiller tåler av direkte tilbakemeldinger fra en trener. Noen er svært opptatte av å få
krasse, direkte tilbakemeldinger, mens dette for andre kan bety en sterk psykisk påkjenning.
Treneren har uten tvil en stor påvirkning på hver enkelt spillers utvikling. Jeg har tro på en god
balanse mellom direkte instruksjon og samtaler om situasjoner. Knyttet til lagtaktiske oppgaver,
helt klare regelsett/knagger, kan en trener være svært instruerende, mens det i svært mange
situasjoner kan være mange ulike utveier. Da er det viktig at treneren kjenner spillerne individuelt.

75

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Noen spiller vil da ønske og bare få en direkte beskjed, mens andre ønsker å ha diskusjoner. Igjen
er dette en hårfin balanse som en trener må ha kunnskaper nok om, for å håndtere. Ronglans
beskrivelse av en trener som veileder er fin, den viser at det er spilleren selv som har ansvaret for
sin utvikling, men at treneren i stor grad må veilede i riktig retning. Av og til er dette via direkte
instruksjoner og regelsett, av og til er det via samtaler og diskusjoner. Igjen mener jeg at video kan
være et fint hjelpemiddel som en del av veiledningen, og et godt grunnlag for diskusjon,
erkjennelse og utvikling. Trenerens oppgave i forhold til hver enkelt spiller blir altså og fasilitere, å
tilrettelegge, for best mulig utvikling utfra deres behov og forutsetninger. Og det er da svært viktig
at de blir behandlet individuelt, og har en følelse av at de blir sett.
6.7 Motivasjon som faktor for utvikling
Weinberg m. fl (2007), viser til at motivasjonen for den enkelte spilleren er basert på spilleren selv
og det miljøet han er i. For å kunne utvikle seg som spiller, må det være et ønske om dette
innenfra, og at dette må tilpasses og sees i sammenheng med læringsmiljøet han er i til daglig.
Det er åpenbart at en spiller som er, eller har et ønske om å spille på et høyt nivå er avhengig av
en motivasjon for å lykkes med utviklingen, gitt at dette krever mye trening og prioritering av tid.
Toering m. fl (2009) viser i sin rapport til at de gode mentale prosessene også gir utslag i forhold til
innsats. Og innsats henger tett sammen med motivasjon. I undersøkelsen var dette området der
det var størst avvik mellom elite-spillerne, og ikke-elite-spillerne.
Spillerne i min undersøkelse viser også klart at det er en kombinasjon av indre motivasjon og ytre
faktorer som påvirker motivasjonen, slik Weinberg m. fl forklarer.
I stor grad blir den indre driven gitt som bakgrunnen for spillernes motivasjon. Ønsket om og hele
tiden ta steg. De knytter alle motivasjonen opp mot det å se utvikling for seg selv, føle mestring og
at man når målene som settes. Nordby forklarer at det alltid vil være nye ting å strekke seg etter,
hun hadde en følelse av at hun aldri ble helt fornøyd, og at dette motiverte til nye utviklingsmål.
Det blir også poengtert at respons fra treneren, at også han ser at det skjer en utvikling, er
motiverende. Men det er den indre følelsen av å lykkes som er viktigst.
Av ytre faktorer trekker Sæthre fram selve opplevelsen som motiverende. Det å skulle jobbe fram
mot en kamp med tusenvis av spillere, det å være best mulig forberedt til den kampen. Det å

76

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

lykkes sammen med en gruppe trekkes også fram som en viktig motivasjonsfaktor. Breivik mener
at dette henger sammen med at spillerne må være involvert i prosesser om målsetninger, og om
hvilken vei laget skal gå videre sammen. Haavi mener at en god forklaring på kvinnelandslagets
suksess i forrige EM, der de kom til finalen, var det gode samholdet i gruppen og det de gjorde
utenom kamper og trening. Følelsen av å være en gruppe, som sammen skulle nå høye
resultatmål.
Det er tydelig at motivasjon henger klart sammen med følelsen, og ønsket om å lykkes. Dette
fordrer en forståelse av sine ferdigheter, en individuell prosess der man setter seg mål for
treningsarbeidet og måler dette jevnlig. Det er motiverende for en spiller å hele veien kunne gjøre
observasjoner om seg selv, og se at man utvikler deg. En treners væremåte kan til en viss grad
styre motivasjonen til spillerne. Det viktigste er nok igjen at spilleren blir sett, og at han kan gi
tilbakemeldinger på at han ser utvikling. Det å inkludere spillerne i planlegging av treningsarbeidet
og i fastsetting av målsetninger er også veldig motiverende. Dette skaper et felles eierskap, som
igjen motiverer den enkelte til å gjøre sitt for at gruppen skal lykkes.
6.8 Trygghet som faktor for utvikling
Maslows behovsteori (Håkonsen, 2009), viser til menneskenes grunnleggende behov som
forklaring på motivasjon og adferd. Det nederste trinnet i pyramiden går på de helt grunnleggende
behovene menneskene har (næring), og det nest nederste går på trygghet, som er interessant i
idrettslig sammenheng.
I en konkurransesituasjon som en gruppe i toppfotballen er, så vil det åpenbart være et behov for
å føle seg trygg for å kunne utvikle seg, men posisjonen man har i en spillergruppe, og forholdet til
treneren vil variere, og gjerne fra en periode til en annen. På et lag kan det være marginer som
skiller om en spiller får spille eller ikke, om en spiller avgjør en kamp eller ikke, om han innfrir
trenerens forventninger eller ikke. Dette kan til en viss grad påvirke tryggheten man føler.
God struktur i klubben er en viktig faktor for trygghet. Årst forteller om en periode i Anderlecht
der det var fullstendig kaos i klubben og at dette gjorde at han følte seg utrygg og at prestasjonene
uteble. For han var det å være i et trygt miljø et viktig kriterium for å lykkes. På samme måte viser
Strømme til viktigheten av gode planer og forutsigbarhet som viktig. At mest mulig er forutsigbart.
Det må være gode og klare retningslinjer som er forankret i spillergruppen, og at det er en

77

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

åpenhet om det man gjør. Breivik viser til at det i en spillergruppe må våre slik at alle spillerne må
føle at de blir sett. At man kan kommunisere på en god måte, og at det er en forståelse for at man
vil hverandre vel. Hun påpeker samtidig at det vil være vanskelig å få alle spillere i en stor gruppe
til å føle seg trygge på treneren, i og med den gitte konkurransesituasjonen om en plass på laget,
der det alltid vil være mange spekulasjoner og tolkninger. Men at alle spillerne likevel må få en
følelse at treneren har tro på deg. Haavi forsterker også dette. Hun forklarer at det er en
selvfølgelighet at det er lettere for de spillerne som får spilletid å like treneren sin, men at det er
viktig for tryggheten for den enkelte spiller at de får like mye tilbakemeldinger og oppfølging
uavhengig av om man er på laget eller ikke.
Nordby forklarer at det er svært viktig å kunne ha en åpen dialog i klubben, spesielt med treneren.
Både Nordby og Haavi forklarer nødvendigheten med en trygghet til treneren i forhold til dette
med belastning og intensitetsstyring. Som en etablert spiller er dette enklere å få til. Begge
framhever det som viktig at de selv må kunne lytte til kroppen i forhold til belastning, og at en
åpenhet med treneren rundt dette, en gjensidig tillit er viktig. På bakgrunn av en slik trygghet har
de begge følt at de har hatt anledning til å stå av hele, eller deler av treningen i fare for
overbelastning/skader. Begge tror at dette er vanskeligere å få til for en ung spiller, eller en spiller
i utfordrerposisjon. De trekker også fram dette med å være trygg i gruppen med spillere. At
spillerne kjenner hverandre vil bety at de tør å si fra om ting, tør å justere hverandre, rett og slett
at de tør å gjøre hverandre bedre.
Sæther viser til trygghet og tillit som en viktig del av egen utvikling. For å kunne utvikle seg, er det
viktig å tørre å prøve på nye ting, og ha en forståelse fra treneren om at dette er OK. Har man ikke
følelsen av at man har lov til å prøve på nye ting, vil man heller ikke tørre å prøve, noe som vil
hemme utviklingen.
Trygghet i en spillergruppe kan gjerne ta litt tid. Spesielt vil det for unge spillere, og spillere som
ikke har mye spilletid på førstelaget vil det kunne være en stor grad av utrygghet. Det vil for en
trener være svært viktig å kunne formidle at han ønsker det beste for hver enkelt spiller. At hver
enkelt blir sett. I stor grad vil dette også dreie seg om å ha et godt strukturert opplegg for driften
av laget, og for oppfølgingen av hver enkelt spiller. Å involvere spillerne i slike prosesser vil også
være av stor verdi. Eierskap og en forståelse for lagets målsetninger og veien dit kan i stor grad
påvirke tryggheten. Ved siden av det strukturelle er det også av stor verdi med små uformelle

78

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

kommentarer og spørsmål på treningsfeltet, gjerne om alt annet enn fotball. Dette vil føre til at
den enkelte spilleren blir sett, at den føler at den er verdt noe.
Når en spiller har dekket behovet for trygghet i spillergruppen og til treneren, vil de neste etasjene
i Maslows behovspyramide motivere for nye målsetninger som går på utvikling og det å kunne nå
lengst mulig ut fra sine forutsetninger.

79

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

7.0 Konklusjon
«Er spillerens bevisstgjøring på utviklingsprosessen avgjørende?»
Min målsetning for dette arbeidet var å finne ut mer om de individuelle prosessene som fører til
utvikling. Hvordan kan en spiller ha best mulig forutsetninger for å lykkes, og hvilke påvirkninger
utenfra påvirker den indre prosessen rundt utvikling?
Alle er forskjellige. Alle har et sett med medfødte egenskaper og kommer fra ulike miljøer. Alle har
ulike forutsetninger for å lykkes med sin utvikling, men en bevisstgjøring av sin egen
utviklingsprosess påvirker utvilsomt et godt resultat i en positiv retning.
Det er mange ulike teorier rundt læring og læringsprosesser og disse er ofte veldig generelle. Man
har gjerne et utvalg av spillere, gjør undersøkelser og fører statistikk, og kommer fram til
resultater som passer for «de fleste», hvordan en gjennomsnittsperson responderer. På en måte
blir da «alle» gjennomsnittspersonen, men sannheten er jo at ingen er det. I fotballmessig
sammenheng, spesifikt på toppnivå, er det svært viktig å finne fram til sin egen tilnærming til
utvikling. I for stor grad blir spillere og trenere for generelle i sin tilnærming til trening og utvikling,
uten å se på hva de selv spesifikt må jobbe med, hensyntatt sine krav til ferdigheter. «Det
generelle» sees på som den riktige veien å gå. Og for mange er dette kanskje riktig, tatt i
betraktning faktorer som tid og ressurser. Men på toppnivå, for de spillerne som er veldig gode,
men som fortsatt har mer å gå på, så er det veldig viktig å være bevisst på sin egen
utviklingsprosess, og at klubbene og trenerne behandler spillerne som enkeltindivider.
For å kunne ha et forhold til sin egen utvikling, må en spiller ha et forhold til sine egne
fotballferdigheter. Spilleren må ha en forståelse for hva som forventes av arbeidskrav i den
aktuelle posisjonen på banen, det være seg individuelle tekniske ferdigheter, fysisk kapasitet,
samarbeidet med andre spillere og en forståelse for hvordan laget skal spille i ulike situasjoner.
Graden av en slik forståelse kommer gradvis, med erfaring. Det er naturlig at svært mye aktivitet i
barneårene er ustrukturert. Leken er på mange måter en viktig faktor i utviklingen, og den
implisitte læringen herfra danner et godt grunnlag for videre utvikling når man blir eldre. Man ser
hva man får til og ikke får til og får dermed et visst forhold til sine ferdigheter, sammenliknet med
andre. I et utviklingsløp vil det være gunstig for en spiller å drive med mange ulike aktiviteter i

80

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

barneårene, der store deler av denne er uorganisert, for så å bli mer bevisst og målrettet på
senere tidspunkt i karrieren, når kravet til ferdigheter og resultater blir viktigere.
En bevissthet rundt egne ferdigheter henger tett sammen med fastsetting av utviklingsmål. Med
bakgrunn i sine ferdigheter må det være en plan om veien videre for at treningen skal ha god
effekt. Også denne typen arbeid er noe man blir flinkere til og mer bevisst på ettersom man får
mer erfaring og blir kjent med sin egen kropp. For unge spillere vil det i starten kunne være
vanskelig å evaluere deg selv, og opplæring rundt en slik refleksjon vil være veldig viktig.
Målsetningene som spillerne jobber etter, må i stor grad være selvbestemt. Det er viktig at de har
et eierskap til disse, for å ha en motivasjon for å lykkes og til å prioritere treningen. I denne
prosessen har treneren en viktig veilederrolle. Både i forhold til det å gi et sett med krav til en
spiller (forventninger), men i forbindelse med dette å få den enkelte til å reflektere, og bli bevisst
på sine egne styrker, svakheter og utfra dette kunne sette seg realistiske målsetninger.
For å kunne ha et målrettet arbeid om utvikling, er det avgjørende med regelmessige evalueringer.
Jo høyere ambisjonene er, desto viktigere er det å følge opp sin egen utvikling. Treneren må til en
viss grad følge opp dette, men eierskapet må ligge hos den enkelte spiller. Jo høyere nivå man
spiller på, vil det kunne være de små detaljene som avgjør om man lykkes eller ikke.
For spilleren er det også viktig med en makro-planlegging av sin egen aktivitet. Planlegging som
går over lengre perioder, og som tar inn over seg en planlagt styring av belastning/intensitet. En
slik plan vil gjøre det oversiktlig for spilleren å kunne planlegge og prioritere treningen, herunder
egentrening knyttet til utviklingsmål.
Hvordan en spiller lærer best er svært individuelt. Dette avhenger også av hva slags posisjon man
har på banen og i laget. Generelt sett kan man si at mest mulig implisitt trening er det beste; at
man blir satt opp i problemer i spill/motspill som man må finne en løsning på. Men noen roller er
spesielle. Posisjoner som keeper og spisser vil i stor grad måtte jobbe med eksplisitt trening.
Mange spisser forklarer for eksempel ofte at de handler på instinkt, noe som kommer av mye
repetert trening. I forhold til mer komplekse situasjoner, der det er et utall av valg, vil det for alle
spillere være viktig å reflektere over den situasjonen man er i. Dersom en trener klarer å fryse
situasjoner med mange ulike valg, vil dette være svært lærerikt for en spiller. Det å måtte se seg
om, finne mulige løsninger og velge det man tror vil fungere best. En diskusjon med trener og

81

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

medspillere om slike problemer er veldig viktig for deres bevisstgjøring. Tilsvarende kan slik
bevisstgjøring gjennom video-analyse av enkeltspillere og situasjoner være svært effektivt.
Motivasjon er en viktig faktor for å lykkes med utvikling. En spiller må faktisk ha lyst til å jobbe så
hardt som mulig for å nå sine mål. Hva som styrer motivasjonen til en spiller kan være forskjellig,
men for alle vil det være en balanse mellom en indre drive og omgivelsene man er i. Eierskap til
egen utvikling er motiverende for en spiller; det å se, det å måle at man faktisk gjør framskritt. I
forhold til resultatmål for en gruppe er det også viktig at hver enkelt spiller føler seg involvert i
gruppen. At hele laget og klubben har et ønske om å dra i samme retning. Motivasjon henger i stor
grad sammen med eierskap.
For å kunne utvikle seg må man også føle seg tilfreds, trygg, i den treningshverdagen man befinner
seg. I en prestasjonsgruppe vil det til enhver tid være usikkerhet om spilletid og om resultater,
men det er svært viktig at hver enkelt føler at den blir sett, at den har en verdi. Og at de man er
omgitt av ønsker det beste for en selv; utvikling.
Oppsummert vil jeg si er rungende JA til at spillernes bevissthet rundt egen utvikling er
avgjørende. Men hva som er den beste måten å utvikle seg på er individuell. Hver spiller må selv ta
et eierskap til hvilke former for trening, planlegning og evaluering som fungerer best. For å få en
slik bevissthet vil det samtidig være avgjørende med god tilrettelegging fra klubben og trenerne.
Spillerne trenger et redskap på veien mot bevisstgjøringen.
Klubben må være godt organisert og ha gjort klare og tydelige veivalg, som det er åpenhet om.
Spillerne må føle seg trygge i den forstand at det er systemer som ivaretar deres utvikling og en
god forutsigbarhet. Et slikt system må inneholde et strukturert opplegg for den enkelte til å bli
bevisst på sine egne ferdigheter, sine arbeidskrav i sin rolle som bakgrunn for individuelle
målsetninger. Dette er områder den enkelte må bli stilt spørsmål om, tvinge fram refleksjon, slik at
spilleren selv tar eierskap til utviklingen, men der dette blir fulgt opp fra klubbens side
regelmessig. Det må være et system der hver enkelt spiller blir sett og satt pris på. I en prosess
rundt bevisstgjøring av ferdigheter kan man benytte seg av analyse, statistikk og referanser fra
andre spillere. Men for en mest mulig motiverende utviklingsprosess, er sammenligningen med
seg selv den viktigste. At man setter mål for seg selv, evaluerer seg selv, og ser framgang for seg
selv.

82

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Utviklingsprosessen er individuell, og graden av nødvendigheten av slik bevissthet varierer, men
det er uten tvil en fordel for utviklingen at hver enkelt spiller vet selv hvordan han selv utvikler seg
på en best mulig måte.
«Be yourself, everyone else is already taken»
Oscar Wilde

83

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

8.0 Sammendrag
«Er spillerens bevisstgjøring på utviklingsprosessen avgjørende?»
Alt tyder på at en bevisstgjøring på egen utviklingsprosess øker mulighetene for å lykkes. Samtidig
er det åpenbart at hvordan den enkelte spiller lærer best er ulik. Klubben og trenerne har et
ansvar for å tilrettelegge for et system som gjør en slik bevissthet mulig.
For å kunne utvikle seg på en best mulig måte, er det viktig at en spiller har en viss følelse av
trygghet i spillergruppen og hos treneren. Ikke på den måten at han vet han får spille den neste
kampen, men at han vet at han blir sett, at han føler at han har en verdi, og at de rundt han ønsker
det beste for nettopp han. Å involvere spillerne i prosesser rundt målsetninger og veivalg vil øke
tryggheten og samtidig gi spilleren en motivasjon, i form av å lykkes sammen med laget.
En trygghet for enkeltspilleren kan bygges opp via klare strukturer og en god forutsigbarhet.
Spilleren må i stor grad eie sin egen utvikling, men klubben og trenerteamet må gi spilleren et
redskap for å få dette til. Klubben kan bidra med analyser, statistikk, referanser og video, men det
beste for en spillers bevissthet på egne ferdigheter og utvikling, er å være involvert i prosesser der
arbeidskrav blir diskutert og gjennomgått. For å få fram refleksjon rundt dette vil det beste være å
stille spilleren åpne spørsmål, at treneren opptrer som en veileder. På denne måten vil spilleren
kunne plukke ut prioriterte utviklingsmål og kunne lage en plan for sine aktiviteter.
Bevissthetene rundt egen utvikling øker ettersom man blir eldre og får erfaring. En ung spiller i et
toppfotballmiljø vil derfor i større grad være avhengig av bevisstgjørende prosesser rundt hva som
er arbeidskravene til sin posisjon, hva et godt utviklingsmål er, og hvordan man kan reflektere over
og evaluere utviklingen. Selv om eierskapet til utvikling ligger hos spilleren selv, må treneren følge
opp dette jevnlig. Det og selv se at man når sine mål er det mest motiverende, men en oppfølging
er viktig. Følelsen av å bli sett.
Når man har hatt en god prosess rundt egne ferdigheter og laget en plan på sine utviklingsmål er
det opp til den enkelte spilleren å finne sin vei å gå. For noen vil det være nok å delta i
fellestreninger med klubblaget, for andre vil man måtte trene på andre måter. Ulike posisjoner på
banen vil for eksempel gi ulike tilnærminger for utvikling; en spiss må ha mye avslutningstrening
(eksplisitt), mens en sentral midtbanespiller må ha mye spill/motspill (implisitt).
Utviklingsprosessen er individuell, men det er uten tvil en fordel for utviklingen at hver enkelt
spiller vet selv hvordan han utvikler seg på en best mulig måte.
«Be yourself, everyone else is already taken»
Oscar Wilde

84

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Litteratur
Baumeister, R., Vohs, K. (2004)
Handbook of self-regulation
The Guildford press, New York, USA
Bergo A., Johansen P. A., Larsen Ø., Morisbak A. (2003)
Ferdighetsutvikling i fotball – handlingsvalg og handling
Akilles, Oslo
Dreier, S., Morisbak A., Skarsfjord, T. (2009)
Fotballferdigheten
Akilles, Oslo
Eggen, N. A. (1999)
Godfoten
Aschehoug, Oslo
Hallén, J, Ronglan, L. T. (2011)
Treningslære for idrettene
Akilles, Oslo
Hassmén, N., Hassmén, P. (2008)
Idrottsvetenskapliga forskningsmetoder
SISU Idrottsböcker, Stockholm
Håkonsen, K. M. (2009)
Innføring i psykologi
Gyldendal, Grafix, Polen
Ibrahimovic, Z., Lagercrantz, D. (2011)
Jeg er Zlatan
Albert Bonniers forlag, Stockholm, Sverige
Norsk oversettelse Sverre Knudsen, Font forlag

85

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Kirke- undervisnings- og forskningsdepartementet (1996)
Læreplanverket for den 10-årige grunnskolen
Nasjonalt læremiddelsenter, Oslo
Kitsantas, A., Kavussanu, M.
Artikkel: Acquisition of sport knowledge and skill
Zimmerman, B. J., Schunk, D. H (red) (2011)
Handbook of self-regulation of learning and performance
Routeledge, New york, USA
Norges fotballforbund (2013)
Flest mulig, lengst mulig, best mulig
Akilles, Oslo
Olsen E., Larsen Ø., Semb N. J. (1994)
Effektiv fotball
Gyldendal, Drammen
Pave Johannes Paul II (sitat)
http://www.ordtak.no/sitat.php?id=6007
Ronglan, L. T. (2008)
Lagspill, læring og ledelse
Akilles, Oslo
Strømme, V. (2013)
Fotballmagi
Kagge forlag, Oslo
Strømme, V. (2014)
Fotballguiden
Kagge forlag, Oslo

86

Er spillerens bevisstgjøring på utviklingsprosessen avgjørende?
UEFA A-lisens 2014/2015, teoretisk oppgave, Sverre Nordby

Toering, T., Elferink-Gemser, M. Jordet, G, Visscher, C.
Artikkel: Self-regulation and performance level of elite and non-elite youth soccer players
Fra Journal of Sports Sciences, Desember 2009, s. 1509-1517 (2009)
Routeledge, New York, USA
Weinberg, R., Gould, D. (2007)
Foundations of Sport and Exercise Psychology
Human Kinetics, Illinois, USA

87

