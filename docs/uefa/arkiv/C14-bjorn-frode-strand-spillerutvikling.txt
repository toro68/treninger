Skriftlig oppgave
UEFA A-lisens NFF
2016/2017

Hva skal til for å gjøre norsk spillerutvikling
konkurransedyktig på høyeste internasjonale nivå?
Av
Bjørn Frode Strand
1

1.0 Forord ..................................................................................................................................................... 4
2.0 Bakgrunn ................................................................................................................................................ 5
3.0 Problemstilling........................................................................................................................................ 9
4.0 Metode ................................................................................................................................................. 11
5.0 Resultater ............................................................................................................................................. 15
5.1 Læringssituasjonen ........................................................................................................................... 16
5.1.1 Om læring .................................................................................................................................. 16
5.1.2 Mengde aktivitet og til hvilken tid? ........................................................................................... 16
5.1.3 Hvordan lærer man? Plastisitet! ............................................................................................... 17
5.1.4 Kvaliteten på engasjementet i fotballspesifikke aktiviteter ...................................................... 17
5.1.5 Hva bør gjøres før 6 år? ............................................................................................................. 22
5.1.6 Andre idretter ............................................................................................................................ 23
5.1.7 Spesialisering vs allsidighet ....................................................................................................... 23
5.1.8. Løkkefotball .............................................................................................................................. 24
5.1.9. Skader og belastningsstyring .................................................................................................... 25
5.1.10. Biologisk alder og modning .................................................................................................... 25
5.1.11. Hemmende faktorer for læring .............................................................................................. 27
5.1.12. Mulighetsfaser og kritiske faser ............................................................................................. 30
5.1.13. Arenamodellen ....................................................................................................................... 30
5.1.14. De fire læringsarenaene ......................................................................................................... 32
5.1.15 Forholdet trener-utøver .......................................................................................................... 33
5.1.16. Hva bør gjøres etter 16 år? .................................................................................................... 33
5.1.17. Motgang og små kontrollerte traumer .................................................................................. 34
5.2 Strukturelle betingelser og lederskap .............................................................................................. 35
5.2.1 Akademiklassifiseringen ............................................................................................................ 35
5.2.2 Seleksjonen i Landslagsskolen til NFF........................................................................................ 46
5.2.3 Tysklands gjenreising ................................................................................................................. 46
5.2.4 Rapporten fra Canada ............................................................................................................... 47
5.2.5 Offentlige tiltak.......................................................................................................................... 49
5.3 Oppsummering ................................................................................................................................. 50
6.0 Diskusjon .............................................................................................................................................. 52
6.1 Pre-pubertet ..................................................................................................................................... 52
6.1.1 Ta oppstarten på alvor .............................................................................................................. 52
6.1.2 Høy mengde, tilpasset læreplan og høy trenerkompetanse + SFO........................................... 53
6.1.3 Mer anlegg rundt skole og klubb............................................................................................... 53
2

6.1.4. Ekstratreninger av toppklubb/utviklingsklubb/krets ............................................................... 54
6.1.5 Tjuvstart på dagens ungdomsfotballmodell med kampplattformer ......................................... 55
6.1.6 Sportssjef og samarbeidsformer ............................................................................................... 57
6.1.7 Innføre krav om fysisk aktivitet i barnehager............................................................................ 61
6.1.8 Innføre minst én time høy intensitetstrening på skolen hver dag ............................................ 62
6.2. Pubertet........................................................................................................................................... 64
6.2.1 Skap ro i den kritiske utviklingsfasen – aktivitet og kampplattform ......................................... 64
6.2.2 Skap ro i den kritiske utviklingsfasen – skolestrukturen ........................................................... 64
6.2.3 Større nåløye, mindre seleksjon og justere skeivfordelingen nasjonalt ................................... 65
6.2.4 Øke kunnskapen om kritisk utviklingsfase ................................................................................ 65
6.2.5 Kritiske spørsmål vedrørende Akademiklassifiseringen ............................................................ 66
6.2.6 Én kontakttrener for hver eliteungdomsspiller ......................................................................... 66
6.2.7 Juster treningsgrupper og evt kamptropper etter biologisk alder ............................................ 67
6.2.8 Selvregulering inn som en sentral del av metodikken .............................................................. 67
6.3 Post-pubertet ................................................................................................................................... 67
6.3.1 Reduser mengden og øk kvaliteten ........................................................................................... 67
6.3.2 Forlenge utdanningen, både sivilt og fotballmessig.................................................................. 68
6.3.3 Kamparena ................................................................................................................................ 69
6.3.5 Strukturelle grep fra NFF og NTF og valg fra klubbene ............................................................. 70
6.3.6 Kontinuerlig oppfølging av individet ......................................................................................... 70
6.4. Tidlig senioralder (22-27 år) ............................................................................................................ 71
6.4.1 Kamparena ................................................................................................................................ 71
6.4.2. Individuell oppfølging ............................................................................................................... 71
6.4.3 Tilbud utover fotballarenaen..................................................................................................... 71
6.4.4 Infrastruktur for høyere utdannelse ......................................................................................... 71
7.0 Noen avsluttende refleksjoner ............................................................................................................. 72
7.1 Redusere bestemmelsesretten til klubbene .................................................................................... 72
7.2 Tettere samarbeid mellom aktørene ............................................................................................... 72
7.3 Langsiktig og konsekvent strategi fra klubbene ............................................................................... 72
8.0 Konklusjon - Prioriterte områder for Strømsgodset Toppfotball ......................................................... 73
9.0 Videre forskning ................................................................................................................................... 74
10.0 Feilkilder ............................................................................................................................................. 74
11.0 Litteraturliste ...................................................................................................................................... 75
12.0 Sammendrag ...................................................................................................................................... 77

3

1.0 Forord
I Porsgrunn ble jeg inspirert til å dykke dypere ned i hvordan vi kan skape og tilrettelegge for best mulig
læringsmiljø. Mentoren, retorikeren, pedagogen og ordkunstneren, Reidar Vågnes, kom med begrepene
villaks og oppdrettslaks. «Skaper vi for mange oppdrettslakser?» En metafor som jeg ville følge videre.
Hvordan trekke ut styrkene hos både villaks-miljøene og oppdrettslaks-miljøene? Hvordan skaper vi best
mulig betingelser for læring?
Min erfaring som trener og leder i fotball er at ideer og tanker ofte blir begrenset av strukturene eller
systemet som ligger utenfor det som skjer på banen. I denne oppgaven har jeg ønsket først å gå i
dybden på hva vi vet om læring. Etter at jeg har belyst dette ganske omfattende har jeg diskutert noen
forslag til nye strukturer som kan legge til rette for optimale læringsprosesser.
Fotball er et lagspill. Det har denne oppgaven vært også. I tillegg til å være fantastiske venner, har
mange bidratt i ulike doser i denne prosessen. Pål Arne, du har fra første stund vært en viktig
sparringspartner moralsk (ikke minst), strategisk og metodisk. Aksel, du har vært skuddstopper av rang
når jeg har bombardert deg med skudd innafor slottet. Du har gitt noen returer, og om jeg satt dem i
mål eller ikke, vet jeg ikke, men de fleste har du holdt i fast grep. Geir, takk for gjennomlesning og tips til
forbedringer. Det er ikke mer rød tekst igjen på pc’en din. Leif, takk for din omsorgsfulle pushing.
Haakon, takk til både deg og alle trenerne i Strømsgodset for at jeg får lov til å være i et så bra
utviklingsmiljø. Reidar, takk for din veilederrolle. Måten du er på i denne rollen gir gode refleksjoner og
god utvikling. Og samværet med deg har vært strålende. Til hovedgruppa mi; Anders, Roy Magne (!) og
Daniel, takk for en utrolig bra gruppe å være i. Og til åttergruppa med gærningene Ivers på sin hals,
Caro, Biffen, Frodås og selvsagt skogens konge. Veldig gøy!
Den siste tiden har oppgaven fått stor plass i tilværelsen min. Tusen takk til min kjære Kari Anne for at
Linnea og Elias fremdeles puster og ivaretas. Jeg ser frem til mer samvær igjen nå som denne oppgaven
er ferdig.
Selv om en UEFA A-lisens oppgave ikke er så fengende, så dedikerer jeg denne oppgaven uansett til
dere, fordi jeg er så glad i dere alle tre!

Drammen, 1.februar 2017
Bjørn Frode

4

2.0 Bakgrunn
Det finnes mye litteratur og forskning på læring, og så seint som i 2015 ble det skrevet doktorgrad om
ekspertiseutvikling i fotball. Etter min viten har jeg ikke sett noen som har diskutert eller belyst hvordan
vi kan lage strukturer som tilrettelegger for optimale læringsprosesser i fotball. På den måten håper jeg
at jeg kan bidra til økt kunnskap for norsk fotball.
I denne oppgaven ønsker jeg å gå i dybden på om norsk spillerutvikling kan bli blant de beste i Europa.
Handlingsplanen til NFF er norsk fotballs offisielle måldokument. Resultatmålene i handlingsplanen for
2016-2019 ser slik ut1:


A-menn: Kvalifisere seg til VM-sluttspill og EM-sluttspill i 2020.



U21: Kvalifisere seg til play-off og nå sluttspill en gang i perioden.



G17 og G19 skal kvalifisere seg til eliterunde hvert år, og til EM-sluttspill en gang i løpet av perioden.

NFFs to foregående handlingsplanene fra 2012-20152 og 2008-20113 hadde tilnærmet likt innhold.
De siste ti årene har vi ikke nådd målene i handlingsplanene for A-menn. U21 har vært i mesterskap i
2013, og forrige gang var i 1998. G19 var i EM i 2003 som eneste gang fra perioden 1998 til 2016.
Da dukker to spørsmål opp:
1. Bør vi endre på målene våre?
2. Bør vi endre måten vi jobber på?
En av suksessfaktorene for en bedrift fra å gå fra Good til Great, som Jim Collins beskriver, er å
konfrontere de brutale fakta (Collins, 2006). Derfor er det viktig at vi går i dybden og finner ut hvordan vi
ligger an.
La oss starte med punkt én. Hvis målene våre er urealistiske, så må vi se om det er grunnlag for å nå
målene.
Bør vi endre på målene?
I for eksempel paneldebatter og kronikker dukker det opp forklaringer på at Norge som fotballnasjon er
for små og at vi har for kaldt klima til at vi kan hevde oss mot de beste nasjonene i Europa.
I 2010 gjorde Norsk Toppfotballsenter (TFS som forkortelse) et arbeid for å gå i dybden på dette, for å
virkelig å finne ut av om vi hadde forutsetninger til å være blant de fremste nasjonene. Nåværende
landslagstrener for G18/19, Pål Arne Johansen, ledet dette arbeidet (TFS, 2010)
Gjennom et samarbeid med professor i metode på Handelshøyskolen BI, Svein Andersen, gjorde de
grundige undersøkelser for å sjekke de kontekstuelle forutsetningene Norge har for å lykkes i fotball, gitt
i følgende rammeverk:
Resultater = Kontekst + arbeidet som gjøres (TFS, 2010)
105 kontekstuelle variabler ble opprettet og delt inn grupper. Denne presentasjonssliden viser at Norge
havnet høyt oppe på mange av disse.

1

https://www.fotball.no/globalassets/nff-org/handlingsplan_2016-2019.pdf

2

http://docplayer.me/902243-Handlingsplan-norges-fotballforbund-2012-2015.html

3

http://docplayer.me/9684267-Nffs-handlingsplan-2008-2011.html

5

Det er høyst relevant å vite hvor mye har hver av disse variablene å si for variasjonen på FIFA-rankingen.
Folketall har en svært liten effekt på et lands plassering på FIFA-rankingen. Det forklarer kun 0,4 % av
hvor man ligger på FIFA-rankingen (TFS, 2010). Så forklaringen om at vi ikke kan bli gode fordi vi er små,
stemmer altså ikke. Dette støttes også av Rasmus Ankersen i sin bok Gold Mind Effect (Ankersen, 2012).
Små miljøer står bak en stor andel av OL-medaljer i ulike idretter (Ankersen, 2012). BNP per innbygger
har derimot en større effekt. Den forklarer 8,7 % av variasjonen på FIFA-rankingen. Levekår i Europa har
en enda større effekt. Det forklarer 32,9 % av variasjonen på FIFA-rankingen.
Denne figuren viser det kontekstuelle prestasjonspotensialet til utvalgte land i Europa (TFS, 2010)

Vårt «kontekstuelle» prestasjonspotensial er altså nummer fire blant europeiske landslag og som
nummer åtte som europeisk klubbnasjon.
Denne forskningen viser at våre forutsetninger ikke er noen begrensning for oss.

6

TFS viste også i 2015 en oversikt over hvordan norske spillere er underrepresentert i Europas beste ligaer.

(TFS, 2015)
Altså både våre lagsresultater og spillerresultater er lavere enn hva vi burde hatt.
Analyseselskapet CIES Football Observatory la frem denne oversikten oktober 20164:

Serbia for øvrig har ca 7 mill innbyggere, og Kroatia har ca 4 mill innbyggere (wikipedia.com), og begge
disse to landene er helt i toppen på eksport til andre ligaer. Det er altså mulig å eksportere mange gode
spillere, selv som liten nasjon. Det er naturlig at Big Five landene ikke eksporterer i så stor grad når de
selv har de beste ligaene.

4

http://www.football-observatory.com/IMG/sites/b5wp/2016/167/en/
7

Basert på 2010-arbeidet kan vi si at våre mål i høyeste grad er realistiske. Vi bør være med å kjempe om
medaljer i EM hver gang.
Norge gikk fra null gull i vinter-OL i Calgary i 1988 til ni gull i vinter-OL i Albertville, kun fire år senere. En
av de viktigste faktorene for dette er oppstarten av Olympiatoppen som fortsettelse av prosjekt 88, som
startet i 1985, hvor samkjøring av ressurser og kompetanse har vært trukket frem som nøkkel (Stensbøl,
2010). Akkurat dette med ressurser vil også være et sentralt punkt for norsk fotball med tanke på
konkurransedyktighet. Hele opprinnelsen til TFS var at hver toppklubb var sjanseløs mot den
økonomiske konkurransen i Europa. Imidlertid, dersom samlet våre ressurser, så kunne vi nærme oss de
store klubbene. Denne sliden ble brukt i ledersamlingen i NTF i 2010.

Figur: Denne ble laget i starten av TFS, og forklarte at vi ikke har sjanse mot toppklubbene i Europa hver for oss,
men med samlede ressurser kunne vi komme oss inn på topp 20-lista.

Norge har også levert topprestasjoner i verdensidretter som sykling, sjakk, alpint og svømming. Håndball
er også rimelig utbredt, og her har vi vært en av verdens nasjon de siste 20 årene på damesiden, og nå
har også de norske herrene nærmet seg toppen.
Basert på de kontekstuelle forutsetningene, vår samlede økonomi og at Norge som nasjon har lykkes i
andre verdensidretter mener jeg at det er fullt mulig for Norge å være med i verdenstoppen i fotball, og
at svaret på spørsmål 1 er at vi IKKE bør endre på målene.
Man kan selvsagt innta en mer passiv inngang og si at vi ikke orker å ta tak i dette. Det er helt ok, men
da må man heller ikke ha slike mål. Målene er i høyeste grad realistiske hvis vi vil.
Jeg går over til spørsmål 2. Vi må endre på måten vi jobber på.
Dette er motivasjonen bak problemstillingen i denne oppgaven.

8

3.0 Problemstilling
Vi har en målsetting om å være med i mesterskap, og vi har mer enn gode nok forutsetninger for å
komme dit.
Fra arbeidet til TFS i 2010, kom det frem viktige elementer om spillerne i landslaget for å være blant de
fremste i Europa.

(TFS, 2010)
I EM-kvalifiseringen til 2016 hadde Norge en gjennomsnittlig ligaindeks5 på 3,18 uten Strandberg og
Nordtveit, men når disse to var med så tok vi et byks opp til 2,54 (TFS, 2016a). De fleste som kvalifiserte
seg lå på under 2,0 (ibid). Vi må altså utvikle bedre spillere, slik at de er attraktive og konkurransedyktige
for bedre ligaer.
Antallet landskamper Norges spillere hadde var også langt under kravet som TFS beskrev som
avgjørende for å være blant de fremste i Europa. Spillerne trenger mer tid med riktig påvirkning samt
mer erfaring før de kan prestere. Som landslagssjef må man håndtere det man har og kommunisere at
det er en styrke, som i denne artikkelen:

Ligaindeks er basert på en rangering av de europeiske ligaene, hvor de fem beste ligaene er i gruppe 1.
Har man halvparten av spillertroppen blant de fem beste ligaene og den andre halvparten blant ligaene
som er rangert fra 6 til 10, som er i gruppe 2, da vil man få ligaindeks på 1,5. Ligaindeksen er en måte å
måle hvor gode landslagenes spillertropper er.
5

9

Men ser man på tropper som lykkes, så er erfaring med mange landskamper hele avgjørende, og høyere
alder har en sterk sammenheng med dette. I norsk fotball virker det som det ikke er en erkjennelse av
dette.
Landslagssjef Per-Mathias Høgmo har en stadig yngre tropp. De 15 som fikk spille mot Island denne uka,
har totalt en snittalder på bare 23,8 år. Ser man på troppens 23 mann, er snittalderen 24 år. Og det uten
Martin Ødegaard (17). Til sammenligning er England EMs yngste lag, med en snittalder på 25,8 år. Altså
nesten «to år eldre» enn Norge.6
Når Portugal ser at Ronaldo er god som 17-åring, så virker det som om det ligger en forståelse i hele
nasjonen at det tar lang tid før Ronaldo presterer på sitt optimale nivå. Portugal er også tydelig på hva
de jobber i retning av, og at det er tydelig for alle i organisasjonen.
We have four specific goals. It is to reach the Euro every year with our U17 and U19 teams. And
it is for our national team to qualify for every Euro and World Cup – and then move on from the
group stage when we get there. And everybody who works here in the Association has this in
their head!
(Portugiske Fotballforbundet, 2010)
Øke spillerutviklingsløpet fra 6-19 år til 0-27 år?
I 2011 gjorde Besson, Poli og Ravanel en deskriptiv analyse av alle profesjonelle fotballspillere i Europa.
Der viste det seg at gjennomsnittsalderen var 25,8 år (Haugaasen 2015a). Kun 6 % var under 20 år, og 11
% var over 32 år. En annen måte å definere ekspertisenivå er å så på individuelle priser, som for
eksempel UEFAs Ball d’ Or og FIFAs World Player of the Year. Gjennomsnittsalderen for disse er 25,6 år
(Haugaasen 2015a). Gjennomsnittsalderen i VM 2014 var 27,3 år7. Basert på disse funnene, mener jeg at
vi bør ha spillerutviklingsmål på årene frem til midten av 20-årene. Jeg vil bruke 27 år som et tall for
prestasjonstopp fremover. Altså at spillerutviklingen kan sees som et løp fra 0 til 27 år. Å ha et slikt
perspektiv kan være et konkurransefortrinn for Norge, dersom vi tar dette innover oss. En stilling som
toppspillerutvikler har ofte ansvar for de aller beste spillerne mellom 15 til 21 år. Med mitt perspektiv
her bør denne utvides til 27 år.
Tittelen på oppgaven min er følgende:
Hva skal til for å gjøre norsk spillerutvikling konkurransedyktig på høyeste internasjonale nivå?
Under dette har jeg to problemstillinger:
a) Læringssituasjonen – hvordan skape best mulig læringssituasjoner
b) Strukturelle betingelser – hvordan lager vi en struktur som ivaretar dette (det vi finner i første
punkt) best mulig?
I diskusjonsdelen vil jeg diskutere dette generelt i en norsk kontekst og til slutt bruke Strømsgodset og
Drammensregionen som eksempel.
Siden jeg i min stilling har ansvar for hovedsakelig for 14 år og yngre, legger jeg mest vekst på
alderssegmentet 6-16 år, men vil også komme innom årene 0-6 år og 17-27 år.

6

https://www.nrk.no/sport/norge-med-snittalder-pa-bare-24-ar-1.12982620

7

https://no.wikipedia.org/wiki/Troppene_til_VM_i_fotball_2014

10

4.0 Metode
Metode beskriver hvordan man går frem for å besvare sine problemstillinger. Jeg har en firedelt
metode:
1. Litteraturstudie
2. Notater og presentasjoner fra seminarer og foredrag
3. Observasjon av beste praksis.
4. Uformelle samtaler med relevante personer for problemstillingen
Angående del 1 av problemstillingen så tar jeg utgangspunkt i Mathias Haugaasen sin doktorgrad, som
både er en litteraturstudie om ekspertiseutvikling, som dekker veldig mye av det som er relevant for
læring, og som inneholder en særs relevant undersøkelse om unge elitespillere. De to bøkene i
pensumet til A-lisenskurset (Ferdighetsutvikling i fotball og Lagspill, læring og ledelse) er blant
litteraturen jeg har tatt i bruk. I tillegg til litteraturen har jeg observasjoner fra praksisfeltet og best case
miljøer og benytter da funn fra land som er sammenliknbare med oss. Siden Mathias Haugaasen
allerede har gjort en grundig doktorgradsavhandling om ekspertiseutvikling i fotball i 2015, så var denne
avhandlingen en grunnleggende base for denne oppgaven. Jeg har også benyttet meg av personer i
norsk toppfotballs kompetansesenter, TFS, for tips til hvordan finne relevant litteratur og henvisninger.
I den andre delen av problemstillingen er akademiklassifiseringen til Norsk Toppfotballsenter sentral. I
tillegg anvender jeg litteratur fra Canadian Sport for Life, ECA Report on Youth Academies (Det
europeiske klubbsamarbeidet) og Good to Great av Jim Collins.
Jeg har valgt å legge alt dette inn i en resultatdel, slik at litteratur, notater og presentasjoner fra
seminarer og foredrag, erfaring fra beste praksis og uformelle samtaler ligger i samme kapittel, inndelt i
temaer. Dette er altså mine observasjoner fra ulike former, som legger grunnlaget for det jeg tar opp i
diskusjonsdelen i kapittel 6.

Hvilke miljøer er relevant å besøke for å lære av beste praksis?
I valget av nasjoner og miljøer vi kan lære av er det greit å se på to områder: Hvilke land/klubber scorer
høyest på objektive variabler, og hvilke land er sammenliknbare med Norge?

11

Figur: Klubber som har eksportert flest spillere til andre land til de 31 øverste ligaene i Europa. 8

Jeg har tidligere vært i Ajax, Barcelona og Sporting Lisboa (tre av de fire øverste klubbene i denne
tabellen), og det er ingen tvil om akademiets tydelige plass i disse klubbenes strategi. Portugal, Spania
og Nederland er også land som er blitt løftet opp som land vi ønsker å lære av (TFS, 2010).
Denne figuren lyver litt da det er mange akademier som produserer spillere til egen liga, som for
eksempel de engelske klubbene. Premier League er også nivå 1 liga, så denne figuren må sees på med et
slikt kritisk filter.
Her er oversikt over de besøkene jeg har gjort, inkludert Benfica:
 Rayados Monterrey (Mexico 2005) med Miguel Herrera i en uke (privat)
 Sporting Lisboa (2009) – fire dager med Norsk Fotballtrenerforening
 Ajax Fotballskole på Ullern 2009, 2010, 2011 og 2012
 Ajax Amsterdam 2010 (fire dagers privat studietur)
 Ajax Amsterdam 2012 (en uke som trainee og var med i trenerteamet på banen)
 Barcelona 2010 (to dagers privat studietur)
 Barcelona 2011 - fire dager med Norsk Fotballtrenerforening
 Barcelona 2015 på Ekeberg med tidligere akademidirektør Albert Puig
 Ajax/Barcelona-ledere - lengre samtaler med Ruben Jongkind (2012) og Todd Beane (2013).
 Atletico Madrid, Atletic Bilbao, Valencia og Levante på La Manga i februar 2016
 I tillegg: Benfica desember 2016 – tre dagers privat studietur
8

http://www.sportingintelligence.com/2014/01/21/revealed-barcelona-best-at-producing-big-5-players-ajaxmost-across-europe-210101/

12

Totalt er dette ni klubber som har utviklingsarbeidet som en betydelig del av sin strategi (Rayados er
ikke blant dem)
I desember 2016 besøkte jeg Benfica fordi de ble kåret til det beste akademiet i 2015 av ECA (Det
europeiske klubbsamarbeidet)9. Portugal er også et av de landene som har stabilisert seg på toppen, og
landet har en del likhetstrekk med Norge. Dette besøket kommer i tillegg til mange andre besøk jeg har
gjennomført før A-lisens kurset. Benfica ble også mulig å effekt ut av, da jeg hadde bekjentskaper inn til
klubben, så jeg fikk verdifull informasjon og dokumentasjon.
Portugisisk fotball har jeg blitt godt kjent med gjennom Vitor Gazimba (Strømsgodset), Tomas Pereira
(da jeg hentet han til fotball camp i Fredrikstad, og trener for Follo G16 i 2017), Luis Pimenta (HBK og
KIL) og Hugo Pereira (RBK). Jeg har derfor fått et godt bilde av hva som rører seg i Portugisisk fotball
både på og utenfor det grønne gresset.

Figur: FIFA-rankingen med Spania, Portugal, Nederland og Norge fra 1993 til 2016.10

9

https://www.globesoccer.com/winners/benfica-best-academy-of-the-year/

10

www.fifa.com

13

Figur: UEFA-rankingen per desember 2016 dette (de samme landene ringet rundt)
Dette er altså tre land å se opp til både som landslag og som klubbnasjon. Er disse tre landene
sammenliknbare med oss? Har de bedre eller dårligere forutsetninger for å lykkes enn Norge har?

Figur: Oversikt over hvem som likner på oss og hvor Norge ligger an på kontekstuelle forutsetninger

Nederland, Spania og Portugal er ganske lik eller lavere enn på forutsetninger, så vi kan ikke forklare at
de er bedre enn oss med kontekstuelle forutsetninger. Dette er gode land og sammenlikne oss med, og
således har mine besøk høy overføringsverdi til norsk fotball.

14

5.0 Resultater
Vi gjentar problemstillingen:
Hva skal til for å gjøre norsk spillerutvikling konkurransedyktig på høyeste internasjonale nivå?
a) Læringssituasjonen – hvordan skape best mulig læringssituasjoner
b) Strukturelle betingelser – hvordan lager vi en struktur som ivaretar dette (det vi finner i første
punkt) best mulig?
Jeg vil først se på hva Norges Fotballforbund sier om spillerutvikling.
Hva er hovedmålene til NFF innenfor spillerutvikling?
NFF skriver i sin handlingsplan 2016-2019 følgende hovedmål for barn (6-12 år):
1. Sikre at aktiviteten er preget av kompetanse og kvalitet
2. Sikre at spillerne har mulighet til å utvikle seg i sine lokalmiljøer 11
Siden man utvikler seg naturlig bare ved å være til å bli eldre, så kunne jeg ønske at punkt to var mer
tydelig, f.eks «… utvikle seg best mulig i sine lokalmiljøer», men jeg tolker det som at dette punktet har
fokus på lokalt versus regionalt.
Det er nok de færreste som er uenig i punkt 1. Det er også listet opp prioriteringsområder som beskriver
hvordan man skal oppnå dette.
Det er mye opp til klubbene å ta dette innover seg. Når vi vet at de fleste klubbene er basert på
frivillighet er det helt tilfeldig hvordan dette blir fulgt opp. Her mener jeg vi har en strukturell utfordring.
I NFFs handlingsplan står har følgende hovedmål for ungdom (13-19 år):
1. Sikre at aktiviteten er preget av kompetanse og kvalitet
2. Sikre at spillerne har mulighet til å utvikle seg i sine lokalmiljøer
3. Beholde flere ungdommer
4. Tilrettelegge seriestruktur og kamptilbud ut fra forutsetning, ønsker og nivå
5. Andelen jenter som spiller fotball, skal økes til minst 20 prosent
6. Andelen gutter som spiller fotball, skal økes til minst 33 prosent
Som for barn er det mye opp til klubbene, og NFF sier også at det er i klubbene utviklingen skjer.
Kompetanse og kvalitet står fortsatt som første punkt og lokalmiljøet er også punkt nummer 2.
Da er det et helt grunnleggende spørsmål å stille seg om klubbene er klar over disse
prioriteringsområdene, om de er villig til å ta det innover seg og om de er i stand til å følge det opp. Hvis
de ikke er det, så er det en naturlig konsekvens at disse hovedmålene ikke nås.
Etter at vi nå har sett på NFFs handlingsplan, vil vi gå over til de to underområdene i problemstillingen.
Vi ser da først på læringssituasjonen. Så vil jeg se på strukturelle betingelser som kan sette oss i stand til
å tilfredsstille dette.
Vi vil nå gå inn i læringssituasjonen, slik at vi kan gå dypere i hva «aktivitet preget av kompetanse og
kvalitet» er, som er første hovedmål til NFF i barnefotballen.

11

https://www.fotball.no/globalassets/nff-org/handlingsplan_2016-2019.pdf
15

5.1 Læringssituasjonen
5.1.1 Om læring
Læring kjennetegnes av en varig endring av atferd som resultat av øving eller erfaring adferd som følge
av tidligere erfaring» (Jordet, 2011)
At hjelpe er at forstå.
«Hvis det skal lykkes mig at føre et menneske mod et bestemt mål, må jeg først finde derhen, hvor han
befinner sig og begynde like der.»
(Søren Kierkegaard)
Læring er fysiologisk adaptasjon. Det er nervebaner og koblinger til muskelen som skal utvikles,
stabiliseres og senere automatiseres (Haugaasen, 2017)
Lars Tore Ronglan skriver at undervisning i lagspill handler om to grunnleggende forhold; tilrettelegging
og veiledning (Ronglan, 2008). Det betyr at man kan stimulere de lærendes læringsprosess gjennom 1) å
endre rammebetingelser for læringssituasjonene (tilrettelegge) og 2) å bidra i kommunikasjonen
underveis i læringssituasjonene (veilede) (ibid). Min veileder på A-lisens, Reidar Vågnes, evaluerte
øktene i Porsgrunn basert på to områder, som var tilrettelegging og gjennomføring.
Ofte kan mulighetene for tilrettelegging av økta bli begrenset av de eksisterende rammebetingelsene du
som trener har for treningen. Noen eksempler kan være for lite banekapasitet, for få spillere, for stort
sprik i spillergruppa og behov for ulike oppgaver pga ulikt nivå. I denne oppgaven vil jeg gå inn på
hvordan vi i det store bildet kan tilrettelegge for optimale læringsprosesser.
Mathias Haugaasen leverte i 2015 sin doktorgrad om ekspertise- og spillerutvikling i fotball.
Dette er det største og mest omfattende studiet som noen gang er gjort i verden på elitenivå i en
nasjon. Det vil få betydning for mange av de prosessene vi er inne i, sier faglig leder Espen
Olafsen i Norsk Toppfotballsenter. (fotballtreneren.no/fotballforskning/doktorgrad-om-spillerog-ekspertiseutvikling-i-fotball)
Haugaasen tar for seg hvorfor noen spillere klarer å bli profesjonelle fotballspillere mens andre ikke gjør
det. En del av hans prosjekt bestod av en kartlegging av samtlige norske aldersbestemte elitespillere i
alderen 14-21 år (totalt 745 spillere) fra samtlige Tippeligaklubber. Når jeg skal besvare hvordan norsk
spillerutvikling kan bli konkurransedyktig på høyeste internasjonale nivå, så er denne doktorgraden særs
relevant.

5.1.2 Mengde aktivitet og til hvilken tid?
“There is nothing magical about 10.000 hours”, sier Kaufman (2014). Kaufmann sier videre at kvantitet i
trening er underordnet kvalitet (ibid). Ericsson sier selv at dette tallet er blitt løftet opp ukritisk.
Haugaasen sier at norske spillere rapporterer at de har trent minst like mye gjennom barne- og
ungdomsårene som elitespillere i tilsvarende undersøkelser i andre land (Haugaasen, 2015). De som har
fått profesjonell kontrakt som senior har ikke hatt flere timer fotballrelevant aktivitet i alderen 6-19 år,
men forskjellen er vesentlig i alderen 6-10 år, i den alderen hvor mennesket er spesielt tilpasningsdyktig
for påvirkning (ibid). For å oppnå ekspertise i for eksempel motorisk krevende, komplekse og dynamiske
idretter, andre språk eller musikkinstrumenter, så er mulighetsrommet for å lære nye ferdigheter før
man er 12 år vesentlig høyere enn etter (ibid).
Dersom man vil operasjonalisere 10.000 timer over 13 år, så betyr dette omtrent 770 timer i året og ca
15 timer i uka, altså litt over to timer hver dag. Men dette er altså ikke det mest sentrale.
16

I flere av toppklubbenes akademier har man relativt få organisatoriske treninger i barneårene. For
eksempel i Ajax og i Barcelona trener lagene fra 7 til 9 år kun to ganger i uka pluss kamp. Fra 10 til 12 år
tre ganger i uka, fra 13 til 16 år fire ganger i uka og fem ganger i uka når de er på junior eller på B-laget.
Barna trener naturligvis mye mer enn dette. Kravene fra akademiene på at de har en god utvikling er
absolutt, og de selekterer spillere som har en høy indre drivkraft for fotballaktivitet.

5.1.3 Hvordan lærer man? Plastisitet!
Nyere forskning på ervervelse av ekspertise viser hvordan tilpasning til miljømessige påvirkninger er
relatert til plastisiteten av interne strukturer i kroppen og hjernen. Plastisitet dreier seg om kapasiteten
sentralnervesystemet har for å tilpasse seg funksjonelle krav, og da snakker vi om læringsprosessen i vid
forstand (Haugaasen 2015a).
Denne plastisiteten handler om anatomiske og funksjonelle endringer i hjernen, nervefibre,
myelinisering av nervefibre eller vekst av strukturelle bidrag til nervefunksjonene (ibid). Man spør seg da
om en potensiell fordel med tidlig påvirkning kan være relatert til genetiske predisposisjoner som kan
øke eller akselerere tilpasningen til trening (ibid). Det hevdes at utgangspunktet til nervesystemet når
det er utsatt for læringssituasjoner ikke er lik for alle individer (ibid).
I vekstspurten reduseres evnen til å lære. Derfor bør man legge læring av nye ferdigheter til mer stabile
utviklingsfaser (ibid). Det er derfor viktig at trenere har oversikt over hvordan hvert individs psykososiale
og fysiske attributter relatert til ulike fysiske aktiviteter gjennom ulike utviklingsfaser (ibid).

5.1.4 Kvaliteten på engasjementet i fotballspesifikke aktiviteter
Forskjellen på prestasjonsoppnåelse virker å være forklart med kvaliteten på engasjement i
fotballaktiviteten, mer enn antall timer, selv om denne også må være høy. Ericsson er tydelig på at
«deliberate practice» er sentralt. Geir Jordet beskriver deliberate practice i følgende punkter:
-

Finner sted utenfor vår komfortsone – konstant prøve ut det som ligger over våre eksisterende
evner, med nær maksimal innsats.

-

Involverer vel-definerte, spesifikke mål for å forbedre et aspekt ved en angitt prestasjon (ikke vag,
generell forbedring).

-

Krever full oppmerksomhet, bevisste handlinger og reflekterende selvregulering.

-

Involverer feedback (fra trenere eller selvmonitorering) og påfølgende modifisering.

-

I utgangspunktet ikke er gøy.
(Jordet, 2017)

Mye «deliberate practice» er imidlertid krevende, som gjør at nok og riktig restitusjon blir avgjørende.
Samtidig er det nettopp det å pushe seg nærmere grensen til overbelastning, som gjør at man blir bedre
(Haugaasen 2015a)
Haugaasen viser til tre områder som har vist seg som sentrale gjennom undersøkelsen med de 745
eliteungdomsspillerne: Motivasjon, aktivitetens karakteristika og selvregulering.
Motivasjon:
-

I stedet for å måle antall timer trening, er det mer relevant å måle motivasjonelle karakteristika som
forklarer et stort engasjement i fotball (ibid). I undersøkelsen med 745 norske eliteungdomsspillere
ble det rapportert at glede og sosial interaksjon forklarte den store mengden i ung alder (ibid). Når
man blir noe eldre, dukker også korte og langsiktige mål opp. Særlig langsiktige mål skaper en
personlig forpliktelse til utvikling som gjør at man ofrer tid med familie og venner for å få trent nok.
17

Uttrykk som «delaying gratification», «passion», self-control or persistence er kjennetegn på
suksessfulle fotballspillere (ibid)
-

Gjennom å skape hensiktsmessige utviklingsmiljøer for hver individuell spiller kommer disse
egenskapene til uttrykk og kan videreutvikles. Ved å gjøre dette kan trenere hjelpe spillere til
«identify the excact paths through which they can achieve their goals, and support them in making
daily sacrifices in order to reach their long-term goals (Jordet, in press p.8) (ibid).

-

Motivasjon er grunnleggende for både høy mengde, for et langt engasjement i fotball og for å
anvende gode læringsmekanismer (ibid).

-

Når man blir inspirert til å se seg selv i fremtiden, blir man mer dedikert (ibid).

-

Dedikasjon er en sentral indikator for å øke kvaliteten på treningen (ibid).

-

De som anser aktiviteten som viktig, vil i sterkere grad anvende selvregulering for å lære (ibid).

-

Læringsorientering er ansett som hensiktsmessig for effektive læringsstrategier (ibid).

-

Økt motivasjon medfører en forbedring av kognitiv effektivitet, som vil øke læringsutbyttet mot å bli
ekspert (ibid).

-

Oppgaver, som har høy viktighet hos individet, og som skaper sterk emosjonell og motivasjonell
aktivering, øker hjerneplastisitet (ibid).

-

Det virker som om spillere lærer mer, bare ved å ville mer (ibid).

-

Engelske akademitrenere beskriver ulikheter i arbeids-/læringsinnsatsen på spillere fra mindre
privilegerte miljøer til mer privilegerte miljøer (ibid).

-

En slik arbeidsetikk har blitt vektlagt som en viktig egenskap for spillere som når profesjonell fotball,
da det er grobunn for læring og forbedring (ibid).

-

Det er derfor mulig at spillere kan få høyere læringseffekt ved å ha et sterkere emosjonelt og
motivasjonelt forhold til sitt engasjement, både pga fordi det implementerer
selvreguleringsprosesser og pga forbedringen av tilpasningsevnen og mottakeligheten til hjernen
(ibid)

Dette er en sterk fordypning og nyansering av motivasjon, som vi som trenere må ta med oss. NFF følger
denne retningen i seleksjonskriteriet til Landslagsskolen om eierskap til egen utvikling (Grøttland, 2016).
Aktivitetskarakteristika
-

Spillerne i undersøkelsen opplevde lukket og isolert trening med et høyt antall repetisjoner som
fordelaktig for at de har utviklet nåværende ferdighetsnivå og for stabilisere (og bygge selvtillit)
prestasjon som profesjonell. Imidlertid har forskningen sjeldent løftet opp viktigheten av en slik
lukket og isolert trening med et høyt antall repetisjoner, og at dette har begrensninger for å utvikle
funksjonelle ferdigheter som kan tilpasses til mer komplekse spillsituasjoner (Haugaasen, 2015a).
Forskning viser indikasjoner på at en slik isolert trening er mer effektfull for prestasjon enn læring (ibid).

-

Masserepetisjon med isolert øving gir forbedret ferdigheter i den spesifikke konteksten du øver i.
Hvis man skal forbedre sitt ferdighetsnivå i kampsituasjon, må man øke kompleksiteten til realiteten
(ibid).

-

Om læring av ferdigheter må bli trent på direkte i spillsituasjon eller om det kan gjøres før eller etter
isolert masserepetisjon, er det ennå ingen forskere som kan svare entydig på (ibid)

18

Norges U21-trener Leif Gunnar Smerud snakket om somatisk markør (forskning fra Damasio) på
Cupfinaleseminaret 2016.
«Det er ikke bare skillet mellom sinn og hjerne som er mytisk: skillet mellom sinn og kropp har
sannsynligvis like lite med virkeligheten å gjøre. Sinnet bor i kroppen, i ordets fulle betydning,
ikke bare i hjernen».
(Damasio, 2001, s. 126, Smerud 2016)
Spillernes følelser og emosjoner læres fysisk, og all trening må gjøres i den samme kravsrammen som
man måles i, altså kampen. Derfor velger U21 å ha mest mulig aktivitet i full fart, med reell motstander,
med konkurranser og med realistiske konsekvenser, som for eksempel gjenvinninger etter balltap
(Smerud 2016). Smerud mener dette gjelder generelt i hele utviklingsløpet, men at de aller yngste kan
ha noe isolert trening i den første innlæringen kan hende, men han mener at de ganske tidlig må være i
konkurransekontekst.
-

De profesjonelle fotballspillerne rapporterte om å ha brukt mer på fotballspesifikke spillaktiviteter
enn de ikke-profesjonelle tidlig i deres løp. Slike aktiviteter har blitt sett på som fordelaktig for
fotballspesifikk ferdighetslæring, særlig perseptuelle og taktiske ferdigheter, pga aktivitetens
varierte og randomiserte repetisjoner (Haugaasen, 2015a)

-

Forskjellen på nåværende oppnådd nivå kan ha oppstått pga variasjonen i antall timer brukt på
spillaktiviteter i barndommen, som også støttes av tidligere forskning (ibid).

-

Sosiale forhold og gøy var årsakene til spillaktiviteter i ung alder. Når et bevisst langsiktig mål om å
bli toppspiller oppstod, da reduserte de også en slik aktivitetsform. Om det er en automatisk
sammenheng mellom disse eller om å redusere lekaktiviteter er en naturlig del av å bli eldre er ikke
fastslått. Kanskje er det slik at utvikling av ferdigheter utvikles best gjennom slik smålagsspill i ung
alder, mens det er mindre effektivt i senere alder (ibid).

-

Barn i land med godt utviklet utviklingssystem deltar mer og tidligere alder i formaliserte aktiviteter.
Barn i disse landene har altså gått til de mer organiserte aktivitetene på bekostning av de selvorganiserte aktivitetene og som viser seg å være høyst relevante for utvikling av fotballferdigheter.
Mange klubber har derfor implementert smålagsspill, small-sided games (SSG) i timeplanen, som
deler mange av karakteristika til egenaktiviteten. SSG oppfattes som å representere en tidseffektiv
arena for samtidig å praktisere tekniske, taktiske, perseptuelle og fysiske ferdigheter i
spillsituasjoner. Innenfor denne aktiviteten kan treneren regulere og manipulere regler,
banestørrelse med mer for å øke treningseffekten av en spesiell ferdighet. En slik manipulering av
dette spillet blir kalt small-sided conditionated games (SSCG). Manipulering av oppgaven gjennom
SSCG er ekstremt viktig for å unngå tilfeldige handlinger hos de lærende spillerne (ibid). Spillernes
utforskende handlinger må bli styrt for å oppfordre dem til å utforske det man ønsker å trene på til
ulik tid (ibid).

-

Imidlertid er det helt sentralt at treneren gir spillerne høy grad av autonomi eller selvkontroll over
aktiviteten, fordi autonomi oppfattes som å øke læringseffekten og motivasjon for deltakelse.
Instruksjoner og stopp i spillet bør unngås og heller la spillerne løse situasjonene selv, ta ansvar for
egen utvikling, implisitt tilpasse seg til funksjonelle bevegelser og handlinger og derigjennom bli
bedre lærende individer (ibid).

FC København (FCK) har konseptet Silent Sunday, som betyr at både trener og foreldre skal la barna
prege aktiviteten i størst mulig grad. Det betyr at de voksne ikke skal rope, skrike, heie eller klappe slik

19

at de påvirker miljøet. FCK har både en årlig turnering med dette konseptet, og de har det hver søndag i
barnefotballen hos København Boldklub, som er FCKs primære moderklubb (kb-boldklub.dk).
Under mitt besøk i Benfica så jeg på flere treninger på Benfica Soccer Schools. Dette er treningsgrupper
med påmelding og betaling utenfor hovedakademiet. Hvis treningen startet kl 17, så var det første
kvarteret uformell lek med ball, treneren var tilstede, avgrenset området og lot barna spille. Det var
hyppig bruk av én mot én som aktivitet. Min vert, Jorge Cordeiro, fortalte at i tillegg til at dette var en
veldig bra aktivitet, så var det også lurt å la barna få utløp for energi etter en lang dag på skolen i tillegg
til bilturen før ukas høydepunkt. Foruten dette var det mest spillaktiviteter under hele treningen.
I Benfica observerte jeg økter med G13, G14 og G15. Med unntak av noen minutter med dødballtrekk
var det spillformer både med (hovedsakelig) og uten retning.
Tidligere akademidirektør i FC Barcelona, Albert Puig, sier at de inntil på starten av 2000-tallet, jobbet
mye med isolert trening og innførte varianter av «rondos» (firkanter er den norske versjonen, men
gjennomføres veldig ulikt) når spillerne var 13 år. Men når de endret dette og innførte rondos i ulike
former fra 8 år, så de hvilken effekt dette hadde for innlæring av funksjonelle ferdigheter og evnen til å
håndtere rom og tid i fotball (Puig, 2015).
Aksel Bergo viser til Józef Drabiks bok fra 1996 som sier at når du lærer teknikk, så må man ikke skille
det fra dets taktiske rammeverk. I alderen 10-13 år er man sensitiv for utvikling av koordinasjon og at
det derfor er den beste tiden for å lære teknikk og taktikk (Bergo, 2017).
Ferdighetsutvikling i Fotball (Bergo et al, 2002) satt en enda mer tydelig retning for den norske
treningsmodellen. Trening bør skje i en kamplik kontekst, slik at man trener teknikk og taktikk i en og
samme situasjon. I boka definerer de ferdighet som «Hensiktsmssige handlinger og handlingsvalg til
fordel for eget lag» (ibid).
Raymond Verheijen er like tydelig i sin tilnærming i Football Periodization, og sier at all trening må tas
utgangspunkt i spill (Verheijen, 2014).
Selvregulering
Selvregulering er prosesser hvor individer personlig aktiverer og opprettholder tanker, følelser and
adferd som er systematisk rettet mot oppnåelse av personlige mål. De er altså proaktive deltakere i
deres egen læringsprosess (Haugaasen, 2015a).
Bruk av selvreguleringsstrategier har blitt funnet å ha hatt en positiv effekt for prestasjonsoppnåelse (ibid).

Figur: De fire fasene i selvregulering til venstre og rapportert selvregulering blant nederlandske spillere på ulikt nivå.

20

Læring av bevegelser skjer høyst implisitt. Implisitte prosesser arbeider uavhengig av arbeidsminnet,
som betyr at implisitt læring av bevegelsesteknikker kan moderere kognitiv, psykologisk og fysisk
belastning (ibid).
I Benficas G15-garderobe hang det oversikt over antall balltap og ballerobringer på hver spiller i hele
spillergruppa. Cordeiro fortalte at dette er en faktor de fokuserer mye på, og dette skaper gode
refleksjoner, både med seg selv, med medspillere og med trenerteamet, når de får dette synliggjort og
gjort så tilgjengelig.

Figur: Oversikt over balltap og ballerobringer på hver spiller i hele spillergruppa på G15 i Benfica

Både trenere og foreldre har spilt en viktig rolle i å utvikle selvreguleringsstrategier, og spillerne sier at
dette har hatt en betydelig påvirkning til at de har nådd profesjonell fotball. En av fordelene med
selvregulering er at spillerne lærer å coache (trene/veilede) seg selv, noe som viser seg å være en viktig
karakteristikk hos spillere som tar steg til det høyeste nivået, ved å lære dem å ta kontroll over sin egen
utvikling i stedet for å skape avhengighet. Dette, som NFF betegner som «eierskap til egen utvikling» er
det mest sentrale kriteriet i seleksjonen til NFF (Grøttland, 2016)
Med Geir Jordet og Tynke Toering som konsulenter implementerte Ajax i 2016 Ajax Mental Performance
Screening som blant setter spillere i Ajax bedre i stand til å selvregulere (Toering 2016).

21

5.1.5 Hva bør gjøres før 6 år?

(Anderson & Twist, 2005)
Som figuren viser så er 80-85 % av nervesystemet ferdigutviklet når man er ca 6 år. Før dette er det
viktigste å gjøre mye av de grunnleggende bevegelsene pluss ball-lek som bildet nedenfor viser.
(Canadian Sport for Life, 2010 og Bergo, 2017)

Figur: Oversikt på grunnleggende bevegelser

Et annet element er den emosjonelle komponenten man får til aktiviteten. Hvis man som fireåring er
med pappa’n sin i gymsalen og leker med ball, og dette opplevs som kvalitetstid mellom forelder/barn,
så knyttes det positive emosjoner til aktiviteten, som kan øke plastisiteten i senere alder. Dette handler
igjen om somatisk markør, som nevnt i punkt 5.1.4 (Damasio, 2001).
Flere idrettslag, og særlig fotballklubber som har personal til det, har aktiviteter for barn fra 3-4 års
alderen. Min datter har deltatt på Jump danseinstitutt fra hun var tre år. Den første tiden gledet hun seg
til hovedsakelig til å møte dansepedagogen Beate, og i mindre grad dansen. Et år senere har gleden også
22

inkludert dansen som aktivitet, mer enn kun Beate. Beate er en mester til å skape god relasjon til barna
og gi dem mestringsfølelse i aktiviteten.
Benfica har soccer schools fra 4 år, og de ønsker å bygge merkevaren og tilknytningen til klubben for
mange familier. Og blant disse barna vil det også være potensielle spillere som kan komme inn i Benficaakademiet. Den emosjonelle komponenten er helt avhengig av at barna opplever noe positivt, og
treneren som legger til rette for miljøet er helt avgjørende. Kravspesifikasjonen til trenerne bør da
hovedsakelig dreie seg om relasjonsbygging samt skape tillit, trygghet og trivsel.

5.1.6 Andre idretter
Ca 2/3 av alle 745 elite ungdomsspillerne har deltatt i andre idretter i sin karriere. Ca 3/4 av de som har
deltatt i andre idretter, forklarte dette med rekreasjon, gøy, sosiale årsaker eller prøve noe nytt.
Potensielle fordeler ved andre idretter kan være av sosiale eller psykologiske tilpasninger som kan gi økt
motivasjon til forlenget utviklingsløp (Haugaasen, 2015a)
Aktiviteter som deler en rekke karakteristika med fotball oppleves også av spillere som mer verdifullt for
å utvikle fotballferdigheter enn andre aktiviteter (ibid).
Det var ingen forskjell på mengden aktivitet i andre idretter hos de profesjonelle enn hos de ikkeprofesjonelle (ibid).
Antall timer fotballspesifikk aktivitet utgjorde 90 % av den totale aktiviteten (altså 10 % ikke-spesifikk
aktivitet i alderen 6-19 år). I gjennomsnitt har en elitespiller hatt 800 timer med ikke-spesifikk aktivitet
fra 6-19 år. Det betyr ca 60 timer i året, altså litt over én time i uka (ibid).
Haugaasen viser til tidligere forskning fra Ford og Williams fra 2008 at ekspertisenivå i fotball oppnås
hovedsakelig gjennom fotballspesifikk aktivitet, som også korrelerer med viktigheten av idrettsspesifikk
trening, som Ericsson (1993) henviser til (ibid).
På grunn av neurale tilpasninger til trening kan en bredere erfaring i bevegelseskompetanse kan gi
lettere adapsjon til andre treningsregimer i høyere alder (ibid).

5.1.7 Spesialisering vs allsidighet
Dette temaet har vært diskutert i mange tiår. Haugaasen gjør en svært nyansert beskrivelse av dette og
kommer med spennende funn. Dette temaet er gjenstand for mye diskusjon og blir ofte veldig lite
nyansert. Derfor vil jeg bruke en del plass på dette her.
Tidlig spesialisering kan karakteriseres som investering i én idrett fra tidlig alder med et mål om å utvikle
ekspertise (ibid). Dette kan deles i ulike nivåer:
1. Tidlig inngang i idrett
2. Tidlig inngang i én idrett
3. Tidlig involvering i fokusert og intensiv trening
4. Tidlig involvering i konkurranse
Allsidighet karakteriseres som involvering i flere idretter og/eller rekreative aktiviteter.
Tidlig spesialisering har vært relatert til flere negative konsekvenser som skader, forstyrrelser i vekst og
modning, avhengighet av andre, utbrenthet og drop-out. Allsidighet har blitt antatt å gi et bedre
motorisk, kognitivt og motivasjonelt grunnlag for fremtidig involvering i idrett og utvikling av ferdigheter
(ibid).
23

Nyere forskning har kommet til at det er for lite grunnlag til å konkludere, og i mellomtiden har det blitt
foreslått å foreta den mer konservative tilnærmingen som oppfordrer til allsidighet og vente til 14-15 år
med å velge én idrett (ibid).
Et slik enten-eller-perspektiv på spesialisering eller allsidighet tar ikke innover seg de ulike aktivitetene.
Man må se på de ulike karakteristika ved idrettene. Fotball er karakterisert som åpen, dynamisk,
kompleks og med et uforutsigbart miljø hvor prestasjon er definert av spillernes evne til å tilpasse seg
det. Med fotballspillet utvikles det altså en mye bredere motorisk og kognitiv base enn i andre og mer
lukkede idretter. Dette forutsetter at spillerne blir utsatt den kompleksitet fotballen har i seg, altså
spillrelaterte aktiviteter. Det har vært tradisjon for mer isolerte og lukkede øvelser tidlige som ikke
representerer lignende bevegelsesvariasjon som spillaktiviteter. I nyere tid har smålagsspill blitt løftet
opp av trenerutdanningene i for eksempel Norge, Nederland, Spania og Portugal (ibid).
Det er dog viktig at dette heller ikke er noe enten eller, men at aktivitetene varieres og tilpasses
individuelt, slik at man utvikler best mulig ferdighet. Tilstrekkelig tid til innlæring av nye teknikker eller
bevegelser må blandes med variert trening med spillformer. Dette forutsetter at treneren har en
oversikt over effektene av ulike øvelser og hvordan de bør tilpasses for å sikre optimale betingelser for
hver individuelle spiller gjennom ulike utviklingsfaser (ibid).
Basert på at tidlig utvikling av bred motorisk og kognitiv base kan legge til rette for fremtidig innlæring
og overføring av ferdighet, virker spillaktiviteter med betingelser veldig relevant, særlig i de yngste
aldersgruppene, f.eks 6-10 år. Da jeg besøkte Sporting Lisboa i 2009, observerte jeg også Luis Pimenta
og Hugo Pereira som var trenere på Manchester United Soccer Schools i Lisboa. Small-sided
conditionated games (SSCG) preget godt over halvparten av innholdet i disse treningene. Dette var for
5-13 år.

5.1.8. Løkkefotball
Profesjonelle fotballspillere rapporterte om en stor mengde fotballaktivitet ble gjort uorganisert, altså
løkkefotball i barnefotballårene (6-12 år), og de anså dette som en sentral del av de ble gode (ibid).
Løkkefotball betyr her fotballaktivitet uten lagstrening. Det er store sprik på hvordan aktivitet på løkka
kan være. Ut fra mitt ståsted er det for eksempel stor forskjell fra å skyte et skudd fra død ball på mål
hvert femte minutt til å spille tre mot tre med jevne og kompetitive lag med definerte omganger.
Likheten er at det ikke er en trener som definerer hva man skal gjøre.
Samfunnet er vesentlig annerledes i 2016 enn det var for få tiår siden. Bruken av løkkefotball er blant
annet mindre. Derfor har mange klubber lagt til rette for løkkefotballbetingelser. F.eks har Ullern og
Ready lagt inn frivillige årskullstreninger på treningstidsoversikten definert til et tidspunkt i helger. Det
er særlig viktig dersom banekapasiteten er sprengt, som det er i Oslo. Et annet eksempel er at man
setter opp tider med en aktivitetsleder som setter i gang smålagsspill. København Boldklubb (KB), som
er en av to moderklubber til FCK, arrangerer Silent Sunday, for at spillerne skal få mer autonome
betingelser, som nevnt tidligere i punkt 5.1.4.
Vi har fortsat vores silent Sunday cup i KB, som afholdes en gang årligt. I børneafdelingen har vi
arbejdet med noget lignende når vi lave spil til træning - Overlad ansvaret til spillerne og undlad at
styre dem under øvelsen, men snak med/til dem ved stop (Kim Toft, 2016)

24

5.1.9. Skader og belastningsstyring
Fysisk og psykisk overbelastning samt skader medfører tilbakefall i en spillers utviklingsløp. Derfor må vi
gjøre alt vi kan for å unngå dette uten å bli for feige på treningspåvirkningen. Monitorering av spillerne,
særlig i vekstspurten, er avgjørende. Dette krever god trenerkompetanse og tett oppfølging (Haugaasen,
2015a). Mirwald Test er en enkel test for å måle om spillerens vei inn mot vekstspurten (Bergo, 2017).
Benfica-lab, ledet av Bruno Mendes, måler grundig spillernes belastning. Benfica-lab har sammen med
Milan blitt med i en prosjekt-gruppe som UEFA jobber med ifm fysisk trening. En av de tre store
sportsavisene i Lisboa, Record, skriver i en artikkel fra 2013 at Benfica har halvert sine skader etter at de
innførte Benfica-Lab i 2008.
I Benfica har de også en psykolog som både veileder trenerne og følger opp spillerne. Psykologen ser til
at den mentale belastningen er fornuftig og individuelt tilpasset. 68 av de 180 spillerne på akademiet
bor på «hotellet», som de kaller internatet inne på treningsanlegget til akademiet. Disse 68 spillerne blir
fulgt tett opp, og psykologen sørger for opplegg slik at de har det «best mulig», altså ikke mest mulig
komfortabelt, men best mulig for å bli satt i et best mulig utviklingsløp. Dersom psykologen sammen
med trenere mener at en spiller bør bli utsatt for et kontrollert traume (Jordet, 2015), så kan de
sammen skape dette, for at dette igjen skal skape bedre utviklingsbetingelser.

5.1.10. Biologisk alder og modning
Amanda Johnson fra Aspire Academy viste på Cupfinaleseminaet 2011 at en niåring kan ha en
skjelettalder som en seksåring og en annen niåring, født en uke senere kunne ha en skjelettalder som en
tolvåring (Johnson, 2011). Sigmund Apold-Aasen stiller da spørsmålet «Hvorfor er vi så opptatt av å
behandle alle likt, f.eks at de må spille i det årskullet de er født, når vi vet om de enorme forskjellene?»
(Apold-Aasen 2015).
Overnevnte eksempel gjelder kun skjelettalder. Når Anderson & Twist beskriver at muskulær, skjelett og
neural utviking har ulike vekstspurter (se figur under pkt 5), da forstår man hvor komplekst dette bildet
er. Å sette folk i grupper basert på årskullet man er født i, virker å være svært lite hensiktmessig
(Anderson & Twist, 2005).

Bilde: Fem flotte gutter fra Godsets Eliteakademi G13. Født i samme årskull, men svært ulik biologisk alder.

25

Aksel Bergo har laget en oversikt som tar for seg hva man bør trene på når man er på ulike nivåer.
Alderskull er veiledende, men det er nivået til utøveren som er grunnlaget for hva man skal trene på.

(Bergo, 2014)
26

Fordelene ved å ha store årskull i en klubb (f.eks Heming, Nordstrand, ØHIL, Ullern, Lyn,
Brommapojkarna, København Boldklub) er at man kan finne likhetstrekk innad i et så stort antall
spillere, f.eks med 100 tiåringer. Da kan man lage relativt homogene grupper som kan jobbe med det
nivået de er på. Dette er kun gjeldende i store breddeklubber i de største byene, og ikke noe som gjelder
generelt. Og siden vi vet at utviklingen ikke går i takt, men går i rykk og napp, så bør eventuelt slike
grupper være dynamiske.
Norges Tennisforbund legger opp til kamper der man møter jevnbyrdig motstand. Man melder seg på,
og treneren plasserer spilleren på det nivået han passer til. På denne måten vil spilleren få oppleve en
jevn kamp med passe mestring. De har også ulike baller tilpasset alder og nivå12. Det kunne være
interessant å ha liknende modeller i fotball også.

5.1.11. Hemmende faktorer for læring
Leders kompetanse og verdier
“Sport is like a double-edged sword. Swung in the right direction, the sword can have tremendously
positive effects, but swung in the wrong direction it can be devastating. The sword is held by adults
who supervise children’s sports. Whether sport is constructive or destructive in the [psychological]
development of young children greatly depends on the values, education and skills of those adults”
(Rainer Martens, sitert Haugaasen, 2015b)
Gode intensjoner og mye vilje kan medføre uheldig prosesser og være bremser for utvikling og til og
med medføre negative opplevelser rundt idretten. Uheldige verdier, manglende kunnskap, utdanning og
ferdigheter hos ledere og trenere kan bremse eller ødelegge en utøvers utvikling.
Manglende kommunikasjon mellom voksenpersonene hos en utøvers mange arenaer kan hindre læring
(Haugaasen, 2015b).

Foreldre
Foreldrerollen er utsatt og vanskelig. Grunnleggeren av Changing the Game Project, John O'Sullivan,
snakker om hvordan foreldre legger press på prestasjoner og resultater, og hvordan dette påvirker
barnas trygghet og trivsel i negativ retning13.
I flere av toppklubbene jeg har besøkt (Barcelona, Benfica og Sporting Lisboa), har det ikke vært lov for
foreldre å observere treninger. Klubbene argumenterer med at spillerne skal ha ro i læringssituasjonen,
og at foreldrenes tilstedeværelse forstyrer læringsprosessen.
Ajax har innført opplæring av foreldre slik at foreldrene kan forsterke den oppfølgingen og fokuset som
Ajax har til spilleren. Foreldrene er sammen med barna ved måltider, i bilen og i andre sammenhenger
og ikke minst er barnet deres i høysetet. Ajax har også hatt et mer åpent forhold til foreldrene enn
andre toppklubber (Jongkind, 2012).

12

www.askertennis.no

13

www.changingthegameproject.com

27

Relativ alderseffekt

Figur: Norge G16 de siste 20 år (Haugaasen, 2015b)
Som figuren viser velges spillere født tidlig på året i større grad ut på landslag enn spillere født seint på
året. Dette gjelder i hele verden. Effekten er større i tenårene enn på seniornivå (ibid). Og forskjellen er
mindre på jenter. Velger vi ut rett spillere? Eller velger vi ut spillere som har kommet lengst i sin
utviklingsfase? Dersom vi gjør tiltak for de andre potensielle spillerne bak de tidlig utviklede spillerne, så
mener jeg det kan være forsvarlig å ha en slik fallende graf, men da må vi gjøre liknende grep som Belgia
har gjort, altså med skyggelag.
Sune Smith-Nielsen, manager for School of Excellense FC København, holdt presentasjon om
rekruttering på Nordisk Fotballtrenerkonferanse i Gøteborg januar 2017. København Boldklubb (KB),
som er en av to moderklubber til FC Københavns, tar inn 100 spillere på hvert av alderskullene U4 til U9.
Det som er det mest spesielle er at deler disse 100 spillerne inn i 4 treningsgrupper basert på kvartalet
de er født i. Dette er utgangspunktet. Etter hvert som man blir kjent, så justerer man dette for biologisk
alder, på grunnlag av det jeg skrev om i foregående punkt.
Selv om KB starter med fireåringer, er disse preget
av den relative alderseffekten som samfunnet
utsetter barna for. Dersom man lukker øynene og
bare hører på disse gruppene trener, så kan man
høre hvilken gruppe som er født i første kvartil og
hvilken som er født i siste kvartil. Gruppa født i
siste kvartil er preget av å ta mindre plass i
konkurranse med andre barn som er «like gamle»,
men de er flere måneder yngre.
Jeg tenker at dette er en ultimat form for å gi
barna like muligheter, som NFF skriver i
barnefotballbrosjyren. Så vidt jeg vet har ingen
norske miljøer en slik struktur. Dette er
spennende å ta med seg fra våre danske naboer
som lager strukturer på barnas premisser.

.
Figur: Organisasjonskartet til KBs Mikrofotball U4-U914

14

http://www.kb-boldklub.dk/media/1360/kb_mikrofodbold_folder_web.pdf

28

Søvn
Sleep is like a magic pill! (Mark Verstegen, sitert fra Apold-Aasen 2015)
Hanne Finstad la ut en artikkel om ungdom, søvnbehov og læring i 201215
Nyere forskningsresultater tyder på at skolens timeplan ikke tar hensyn til ungdoms biologiske
rytme. I tenårene skjer utskillelsen av søvnhormonet melatonin fra konglekjertelen i hjernen
senere på kvelden, noe som igjen forsinker følelsen av å være trøtt. De får en jetlag lignende
følelse om kvelden, men er nesten i koma om morgenen, og det er ikke så merkelig. For på denne
tiden er kroppstemperaturen lav og kroppen er innstilt på å sove enda noen timer.
(Finstad 2012)
Hun skriver videre at en skole i Storbritannia utsatte skolestarten fra kl 9 til 10, mer i takt med
ungdommens innebygde biologiske klokke. Forandringen ga oppsiktsvekkende resultater. Flere kom til
tiden og karakterene ble forbedret. Rektor forklarte det med at eleven kom mer våkne på skolen. Og
nok søvn har en stor betydning for hjernens evne til å lære. Finstad antar også at søvnmønsteret
forskyves pga større omstruktureringer i hjernen i tenårene. Først når hjernen er modnet, sånn rundt
19-21 år, snur trenden og de fleste kjenner igjen behov for å legge seg tidligere (Finstad, 1012). Galterud
ungdomsskole i Drammen har utsatt skolestart til kl 9, for å tilpasse seg ungdommens biologiske klokke.
Vi vet også at flere toppidrettsgymnaser trener kl 8.15 eller 8.30, blant annet WANG og Drammen
Toppidrett. WANG begrunner det med at de sparer tid med at elevene kan møte direkte på
treningsanlegget. For Drammen toppidrett kan det hende det er fordi A-laget trener i etterkant og at de
derfor må bruke Marienlyst kunstgress da. Begge argumentene baseres på logistikkhensyn og i mindre
grad basert på hva vi vet om læring.
Jeg har både vært elev og jobbet som fotballtrener ved NTG Fotball i Bærum. Der har fotballgruppa
variert mellom å trene først eller ha to skoletimer før trening. De siste ni årene har de trent kl 10 og hatt
skole i forkant. En av hovedårsakene til at de gjorde denne justeringen den gang var at kl 10 var samtidig
med A-lagenes treningstid og at elevene derfor fikk mindre fravær. Med tanke på læring på banen er det
klart at det er bedre å trene kl 10 enn kl 8.30. Når det gjelder læringseffekten av skoleundervisningen kl
8.15 er det et annet spørsmål.
Mat
For å ha kvalitet handler det også om å ha riktig kosthold. Ernæring står sentralt hos mange akademier. I
Benfica hentes spillerne som bor på internatet fra de lokale skolene (5-10 min kjøretur hver vei) og
kjøres inn i kantina på akademiet i lunsjtiden slik at de sørger for at de får i seg nok og riktig mat. På
Toekomst (navnet på akademiet i Ajax, som betyr fremtiden) i Ajax er det også mat ca to timer før
treningsstart, slik at de har nok og riktig energi til å få mest mulig utbytte av treningen (Jongkind, 2012).
Læring trenger restitusjon
I en lengre samtale med Mathias Haugaasen kom vi inn på hva man gjør etter at man lærer noe. Det
mange ikke er bevisste på er at læring også er avhengig av restitusjon (recovery). Som jeg skriver helt i
starten under læring så er læring fysiologisk adaptasjon. Det er nervebaner og koblinger til muskelen
som skal utvikles, stabiliseres og senere automatiseres. Noe tilpasses etter minutter, noe etter timer og
noe etter dager og uker.16 Dette betyr at man trenger tid på å fordøye det man har opplevd/lært. F.eks
15

https://kollokvium.no/2012/05/03/ungdom-bor-fa-sove-om-morgenen/#more-3324

16

Samtale med Mathias Haugaasen, januar 2017

29

hvis man på skolen har hatt dyp konsentrasjon i en mattetime i en halvtime og deretter hopper over i
noe annet dypt like etterpå, kan det hende tiden organismen trenger på å fordøye læringen blir for kort,
og at læringen da reduseres.
I Norge tar vi sjelden med mental belastning i treningssammenheng. Den portugisiske utdanningen er
mer bevisst på dette, og siden vi i Strømsgodset har Vítor Gazimba som rekruttrener, så er dette noe
som ligger inni vår ukesyklus på våre treningsgrupper. Man må ta hensyn til dette internt i en trening og
gjennom ukesyklusen.

5.1.12. Mulighetsfaser og kritiske faser
Canadian Sport for Life laget sin siste rapport i 2010 om mulighetsfaser og kritiske faser. Disse fasene
refererer til de periodene hvor vi er mest motakelige for påvirkning gjennom trening, altså de sensitive
periodene med akselerert tilpasning til trening. Disse periodene (vinduene) inntreffer før puberteten, i
puberteten og i tidlig fase etter puberteten. Vinduet er helt åpent gjennom de sensitive periodene med
akselerert tilpasning til trening, og delvis åpent utenom disse periodene. Uansett: Vinduet stenger aldri!

Figur: Aksel Bergo presenterte denne sliden da ha besøkte Strømsgodset 19.januar 2017. Den viser en grov oversikt
over når det er ekstra effektivt å lære ulike egenskaper/ferdigheter.

Bergo viste også til Tonkonogi som sier at i perioden før og omkring pubertetsstarten er den motoriske
innlæringsevnen svært stor. Kombinasjonen av et tilnærmet fullt utviklet nervesystem og en liten og lett
kropp er svært gunstig for å lære vanskelige bevegelsesmønster. Med riktig stimulering vil ferdigheter
kunne læres raskt.

5.1.13. Arenamodellen
Cato Wadel og Kjell Schou Andreassen brakte frem uttrykket Arenamodellen (1990). Den beskriver
hvordan en spiller veksler mellom ulike områder i livet. Fotball, skole, venner, familie og andre hobbyer.
I boka skisserer forfatterne viktigheten av at treneren forstår at andre arenaer påvirker utøveren på
banen.

30

Oppvekstsvilkårene for en ungdom har endret seg enormt siden denne boka ble gitt ut. Mathias
Haugaasen viser til «utøvermiljøet» basert på utgivelser fra Kristoffer Henriksen (Haugaasen 2015b).

Figurtekst: Henriksen viser hvordan «utøvermiljøet» kan se ut.

Kompleksiteten har vokst enormt, og behovet for å gi utøveren trygghet og veiledning som menneske
virker å være viktigere enn noen gang. Flere miljøer bruker måleverktøy for hvordan man har det (blant
annet Norge A, Norge U21, Strømsgodset A). Det kan være app’er eller at man avgir en score muntlig og
en person registrerer. Man kan avdekke fysiske, mentale og emosjonelle aspekter her, og dette er da
grunnlag for gode og dype samtaler for å ta bort blokkeringer for læring. Disse app’ene kan være enkle
og unyanserte, men det kan avdekke om det er grunnlag for å dypere til verks, uten å måtte være
psykolog. I spesielle tilfeller må man selvsagt ta kontakt med spesialkompetanse.
Norsk Toppfotballsenter (TFS) utviklet i 2015 spillerutviklingsverktøyet Skillrace i samarbeid med KX
Products17. Inkludert i dette verktøyet er monitorering, men TFS understreket at verktøyet er selvsagt
ingen erstatning for trener-utøver-samtalen, men et hjelpemiddel for å strukturere opp
spilleroppfølgingen (TFS, 2015)
Mathias Haugaasen skisserer viktigheten av kommunikasjon mellom arenaene til utøveren. En god 14åring kan ha trenere på klubb, toppklubb, sone, krets og landslag. I tillegg er lærer og foreldre
voksenpersoner som er viktige. Dette er en svært kompleks verden, og det er viktig å ha et godt
forankringspunkt og god kommunikasjon (Haugaasen, 2015b)
Samarbeid mellom trenere i klubb er også relevant for at kommunikasjonen om spillere er god. I en
klubb kan det være tette og positive bånd mellom trenere. En slik kultur hvor trenere har tett dialog vil
det også være enklere å sparre om spillerne. Dessuten sprer det en positiv og trygg kultur dersom
trenerne har god kjemi.

17

http://www.kxp.no/portal/public/showContentCategory.do?id=948519570

31

5.1.14. De fire læringsarenaene
Tynke Toering presenterer de fire læringsarenaene; veiledning fra trener, mesterlære, likemannslæring
og selvregulering (Toering 2016). Tradisjonelt har treneren blitt sett på den aktive aktøren i
læringskonteksten, altså veiledning som læringsform. I nyere tid har perspektivet blitt vinklet mer mot
den lærende, altså utøveren, og hvordan utøveren kan ta en mer aktiv rolle i læringen. For å skape et
slikt læringsmijø kreves det kompetanse fra treneren. Treneren må f.eks vite at selvregluering ikke har
særlig verdi før spillerne er på vei inn i puberteten, for først da er de i stand til meta-kognisjon (Bergo,
2017). Selvregulering er for øvrig blitt sett på som spillerutviklingens «holy grail» (Jordet, 2015).
Selvregulering er utdypet mer under punkt 5.1.4.
Mesterlære dreier seg om at man har en rollemodell som man ser opp til. Det kan være en spiller man
kun ser på tv og youtube eller det kan være en spiller på junior- eller A-laget. Kanskje til og med på sitt
eget lag. Dette kan gi referanser og gi motivasjon for bevisstgjøring og økt trening.
Likemannslæring dreier seg om at man lærer av sine medspillere. I Strømsgodset har vi blant annet det
vi kaller kompisevaluering, der to og to går sammen og både planlegger ting sammen og evaluerer
hverandre på ulike måter og aspekter. Det skaper en kultur for utvikling og læring samt at det bygger et
fellesskap om å bidra til hverandre.
Strømsgodset Toppfotball har laget en læreplan for læreevne basert på de fire læringsarenaene.
Selvregulering er en av disse fire og står sentral i vår metodikk med spillere fra 12 år.

Bilde: Strømsgodset Toppfotballs læreplan for utvikling av læreevne

32

5.1.15 Forholdet trener-utøver
Innafor de fire læringsarenaene, så er treneren som veileder en sentral del. Treneren møter utøveren i
mange forskjellige sammenhenger. På trening, kamp, i garderoben, med video, samtale, i forbifarten, via
mobil/chat, osv. På hvilke måter kommuniserer treneren med spillerne? Leif Gunnar Smerud har i sin Alisens oppgave skrevet om trenerens relasjonskompetanse som helt grunnleggende for at utvikling skal
skje. Treneren kan ha mye kunnskap om fotball og ha gode pedagogiske verktøy, men dersom det ikke
foreligger en god relasjon og kontakt mellom dem, da er potensialet for læring vesentlig svekket
(Smerud, 2009).
Å ha en god mentaliseringsevne gjør at man har et bedre utgangspunkt for å forstå spilleren.
Mentaliseringsevne forstås kort som om se seg selv utenfra og andre innenfra (ibid).
Dette støttes også av Lionel Stapley, som snakker om å være oppmerksom på andre. For å være
oppmerksom på andre, starter det med å ha kontroll på seg selv, deretter bli oppmerksom på seg selv
før du kan bli oppmerksom på andre (Stapley 2002).
Mellommenneskelige relasjoner foreligger når mennesker gjensidig påvirker hverandre, slik at det den
ene gjør, sier, tenker eller føler, influerer på hva den andre gjør, sier, tenker eller føler (Opjordsmoen
sitert fra Smerud 2009). Slike mellommenneskelige relasjoner virker å være helt grunnleggende for
trenere som er gode til å utvikle spillere. Ronny Deila ble sitert på følgende i Drammen Tidende i 2011.
Det er 50/50 menneskebehandling og fag, sier han og prater om å være til stede, lytte,
motivere og bevisstgjøre. (Drammens Tidende, 2011)
På Cupfinaleseminaret 2016 uttrykte Deila at det var 70 % menneskebehandling og 30 % fag. Så etter
mer erfaring på enda høyere nivå, så har Deila opplevd at det er enda viktigere med den relasjonelle
komponenten enn han tidligere opplevde.
Deila innførte trygghet, tillit og trivsel som grunnpilarer i sitt lederskap under Godset-tiden. Dette er
verdier som Deila lærte fra skolevesenet. Etter Deilas tid har Strømsgodset tatt dette videre som
samfunnsaktør. Strømsgodset inngikk i 2016 et samarbeid med Drammensskolen, og disse tre
verdiordene står også som sentrale begreper i Drammensskolen. Når Godsets ansvarlig for
samfunnsarbeid er ute på skolebesøk og har med seg A-spillere, blir disse verdiene løftet opp.

5.1.16. Hva bør gjøres etter 16 år?
Som nevnt under punkt 4, så snakket Smerud om somatisk markør, og at all aktivitet må være mest
mulig lik det man ønsker å se igjen i kamp (Smerud 2016). Spillernes følelser og emosjoner læres fysisk,
og all trening må gjøres i den samme kravsrammen som man måles i, altså kampen. Oppvarming med
småjogging på kunstgresset kan medføre feillæring. Hvis et lag ønsker å ha full fart som kjennetegn, så
må det også prege alt – ALT – man gjør og er på kunstgresset. Hvis man slår pasninger to og to uten en
kontekst som kampen krever, så knyttes det følelser og emosjoner til dette, og man lærer noe man ikke
ønsker skal skje i kampen.
Etter puberteten er nerve- og skjellett-utviklingen fullført, men muskelutviklingen har noen år igjen
(Anderson & Twist, 2005). I læreplanen til det nederlandske fotballforbundet fokuserer de i denne fasen
på at spillerne skal bli «competetive». I Ajax sier de også at en 18-åring skal ha lært seg alle aspekter
som fotballspiller og skal være klar for A-laget. Likevel vet vi at det skjer mye læring fra 18 år til 27 år.

33

Plastisitet dreier seg om kapasiteten sentralnervesystemet har for å tilpasse seg funksjonelle krav, og da
snakker vi om læringsprosessen i vid forstand (Haugaasen, 2015a). Spillerne må tilpasse seg kravene
man utsettes for. Og da er det opp til fotballtrenere, sportslig ledere eller andre personer som legger
strukturelle betingelser som må sette hver spiller i et mest mulig riktig miljø for læring. Dersom man
klarer å være i et læringsløp over flere år, med minst mulig bremsemekanismer (inhibitoriske faktorer),
der organismen kontinuerlig forsøker å tilpasse seg til nye nivåer, vil man stadig utvikle seg. Jeg
understreker at en slik læring foregår både i trening og i kamp.
Motivasjon og selvregulering var de to andre overskriftene under «kvaliteten på engasjementet i
fotballspesifikke aktiviteter», og dette ble utførlig beskrevet i punkt 4.
Dette vil jeg komme mer tilbake til under diskusjonsdelen, hovedsakelig under pre-pubertet.

5.1.17. Motgang og små kontrollerte traumer
Å håndtere motgang er en del av fotballkarierren. Hvis man møter motgang for første gang i høy alder,
for eksempel i en fase hvor man er aktuell for et A-lag, har man som spiller ingen erfaring med dette i en
situasjon hvor det er ganske mye på spill. Dersom man har håndtert motgang i yngre alder, kan man ha
ervervet noen verktøy som gjør spilleren i stand til å håndtere motgangen bedre (Jordet, La Manga
2015).
Motgang kan komme naturlig og tilfeldig. Derson man kommer seint i puberteten, kan dette oppleves
som motgang både på banen som spiller, men ikke minst utfordres selvfølelsen som person. De andre
gutta har vokst, har fått magemuskler, har dametekke, får mørkere stemme og det som fører med seg.
En annen måte å oppleve motgang på er om man blir skadet, foreldrene skiller seg, får en dyp
kjærlighetssorg, blir mobbet eller mister et nært familiemedlem.
Dersom en spiller er veldig god og har ingen motgang, så snakker man at man som trener kan skape små
kontrollerte traumer - altså ikke store ukontrollerte traumer, men små (ibid). Som f.eks sette han ut av
laget (fortsatt viktig å behandle spilleren med respekt), utfordre han på ting han ikke han, sette han i
krevende situasjoner uten at det er en selvfølge at han ikke klarer det.

34

5.2 Strukturelle betingelser og lederskap
Etter nå ha gjennomgått ulike måter å sette spilleren i gode læringsprosesser fra 0-27 år på, vil jeg nå se
på ulike strukturer som foreligger, både nasjonalt og internasjonalt, i fotballkonteksten og i andre
kontekster.
Under punkt 5.2. vil jeg gå inn på akademiklassifiseringen til Toppfotballsenteret pluss vise noen
makroperspektiver fra Tyskland, Canada og noen eksempler på norske tiltak utenfor fotballkonteksten.

5.2.1 Akademiklassifiseringen
Toppfotballsenteret har lenge jobbet med et akademiklassifiseringsverktøy, og dette ble ferdig og sendt
ut til toppklubbene desember 2016. Denne er basert på referansearbeidet som TFS har gjort de siste syv
årene. Land som Nederland, Kroatia, Portugal, Belgia, Danmark, Sverige, Island, Spania, Tyskland,
England og Frankrike er studert (TFS, 2016). Dette er utviklet etter referanser fra
klassifiseringsprogrammer fra Premier-League, Bundesliga, Jupiler Pro-League (Belgia), Æresdivisjon
(Nederland) og Tipselite (Sverige) og tilpasset til den norske konteksten.

1. Forankring: Styret, ledelse og ansatte
2. Spillerlogistikk
3. Planverk
4. Kompetanse
5. Treningsprosessen
6. Kampplattform
7. Skole – fotball
8. Samarbeidsmodeller
9. Produktivitet
10. Økonomi & fasiliteter

For å ramme inn denne oppgaven, så vil jeg benytte rammeverket til akademiklassifiseringen til TFS, som
ble sendt toppklubbenes utviklingsledere i desember 2016:
I tillegg vil jeg belyse utvalgte elementer i Landslagsskolen til NFF, perspektiver fra Tyskland og Canada
samt noe norsk offentlig sektor.

35

5.2.1.1 Forankring: Styret, ledelse og ansatte
Overskriften på dette punktet i klassifiseringen er «Klubben har en helhetlig sportslig strategi hvor
utviklingsarbedet er tydelig plassert» (TFS, 2016b)
Spørsmålet er altså hvor vidt klubbens ledelse har et bevisst forhold til akademiets plass, og i
underspørsmålene handler det om kunnskap om disse områdene i alle ledd.
Når man spør styremedlem, daglig leder, markedssjef, mediasjef, A-trener, rekruttrener, keepertrener,
G14-trener, fysioterapeut og materialforvalter, får man da det samme svaret på dette?
Akademi-rapport fra ECA
Det europeiske klubbsamarbeidet (ECA) kom i 2012 ut med en rapport som omfattet toppklubbers
akademier. ECA har 220 klubber fra 53 nasjoner, og styreleder er Karl-Heinz Rummenigge. I Norge er
Rosenborg, Vålerenga, Lillestrøm, Molde, Strømsgodset og Viking medlemmer. Rapporten baseres på en
større undersøkelse, med ekstern bistand fra det belgiske konsulentselskapet Double-Pass, med 96 ECAklubber av ulike størrelser fra 41 land, inkludert de nordiske landene. I tillegg er grundige case studier av
20 klubber fra ulike land, der Helsingborg og Honka er de eneste fra Norden.
I sammendraget i ECA-rapporten finner vi en beskrivende oppsummering:
Klubbens filosofi, visjon og misjon er nøkkelen for suksessfulle løsninger.
Å fremskape talenter og fremtidige spillere bør være hovedrollen til en klubb. Hvis hver klubb har
sine egne tradisjoner og hvis det ikke er noen enhetlig oppskrift på suksess, så viser case studiene
tydelig at de mest effektive akademiene er de som følger deres visjon og mål med utholdenhet.
Det er ikke bare et spørsmål om størrelse; det er et spørsmål om ånd og tro.
(ECA, 2012)
Her er noen utvalgte funn i rapporten:


Over 75 % av akademiene har en tydelig definert spillerutviklingsvisjon, hovedsakelig basert på
visjonen til fotballklubben.



50 % av klubbene har et mål med akademiet å skape økonomisk merverdi, og 60 % av klubbene
anser akademiet som en kilde til inntekt, mer enn en kostnad.



Målet til de fleste klubbene vedrørende deres akademi er å utvikle spillere til profesjonell
fotball, særlig til deres eget A-lag.



Hhv. 66 % og 40 % av klubbene har akademidirektøren og A-treneren representert i det tekniske
hjertet (sportslig utvalg kalles det ofte i Norge) eller styret – altså utviklingssjefen er i den
sportslige ledergruppa i større grad enn en hovedtrener.



80 % av klubbene vurderer sportsjefen/hovedtrener og utviklingssjefen som de viktigste
medlemmene i det tekniske hjertet og er ansvarlig for overgangen av spillere fra akademi til A.



I 66 % av klubbene avgjøres overgangen av akademispillere til A-lag av teknisk hjerte/styret



Den store nøkkelutfordringen er å organisere en optimal overgang av akademispillere til A-laget.
Mange sliter med rollen til et B-lag. (se side 15 for mer).

36

Respondentenes fem viktigste suksessfaktorene for et velfungerende akademi:
1.
2.
3.
4.
5.

Ledelsens syn på overgangen på akademispillere inn til A-laget
Kompetanse i trenerteam i akademiet
Kommunikasjonen mellom akademiet og A-lag
Implementeringen av utviklingsplan
Effektiv rekruttering av spillere

Alle klubbene som jeg har vært i klubb-besøk hos passer i stor grad inn i oppsummeringen.
Ajax er kanskje den klubben som har blitt omtalt som den beste spillerutviklingsklubben over lengre tid.
Og de viser også i nyere tid at de er helt i toppen på utvikling av spillere til verdens beste ligaer.
Ajax har en svært tydelig strategi for hvordan de skal være. Det baserer seg på en tydelig måte å spille
på, sterkt fokus på å utvikle det hele mennesket og at klubben skal utvikle spillere fra akademiet til
førstelaget og selge dem etter at de har fått prestere på A-laget (Ruben Jongkind). Når en spiller har blitt
18 år skal akademiet ha gjort en så god jobb at han skal være klar for spill på A-laget (ibid).
På La Manga i februar 2016 innledet alle de fire spanske toppklubbene (Levante, Valencia, Atletic
Bilbao, Atletico Madrid) med viktigheten av identitet for hvordan klubben drev A-laget og hvordan de
drev akademiet. I akademiklassifiseringen til TFS er dette ikke så tydelig. Dersom spørsmålet hadde blitt
stilt til toppklubber i f.eks Spania eller Portugal, antar jeg spørsmålet ville vært mer som: Har klubben en
felles visjon og et sett verdier og en identitet å jobbe ut fra? Disse klubbene har uansett erkjent at det er
svært viktig for dem å utvikle spillere med klubbens identitet og at spillerne behersker det kravet som
stiles på A-laget (La Manga, 2015).
Sporting Lisboa viser til sitt hamskifte tidlig på 2000-tallet (TFS, 2010 Verdens beste besøket). De så at
det ikke var mulig å hevde seg i toppen av Europa ved å kjøpe spillere til sitt A-lag. De gikk derfor fra å bli
en kjøpende klubb til å bli en utviklende og selgende klubb. Når de sier dette, så medfører det
konsekvenser. Ikke bare noe som sies og så fortsetter man som før. De bygde opp et treningskompleks
med seks baner, garderober, styrkerom, møtelokaler, klasserom, spisesaler, lokaler for screening,
fysioterapi, video/analyse med mer. Da jeg besøkte klubben i 2009 så vi i at i alle rom henger det nøye
utvalgte ord som skal prege alt som gjøres i klubben.
Sporting Lisboa var også den første klubben i Portugal som startet med fotballskoler på hverdagene, det
de kaller «soccer schools» (Ghazimba, 2016). Slike soccer schools har de over hele Portugal, noe Benfica
og Porto har tatt etter. Det gjør at de har en stor rekrutteringsbase inn til deres akademi.
Benfica har en lederstruktur med en medlemsvalgt president på topp. Presidenten heter Luís Filipe
Vieira og ble valgt i 2003 og har vært president siden. Presidenten har rådgivere, men det er presidenten
som har all makt (Cordeiro, 2016). Han har valgt sine støttespillere, og det er også han som ansetter
sportsdirektør, akademidirektør og hovedtrener. Organisasjonskartet viser også de tydelig
kommunikasjonslinjene (slbenfica.pt). Benfica viste sin tydelige strategi sommeren 2015. Daværende
hovedtrener Jorge Jesus hadde oppnådd «the treble» i 2014 med seier i serien, cupen og i den
portugisiske supercupen. Likevel likte ikke presidenten at de fremste unge spillerne fra akademiet ikke
ble prioritert. Derfor skiftet de trener til Rui Vittori, som har vært i Benfica tidligere og som trente
Benficas juniorlag i 2005-2006 og hans filosofi om å få opp egne spillere var sentral. Da Benfica spilte
mot Sporting Lisboa 19.desember 2016 var det fire spillere med bakgrunn fra Benficas akademi
(Cordeiro, 2016).

37

På slbenfica.pt ligger det også utfyllende info om eierstruktur, selskapsledelse, årsrapporter fra
generalforsamling og medlemmene får også tilsendt komplett budsjett på forespørsel. Det virker å være
en åpen og transperent klubb for medlemmene.
Et av de første tydelig strategiske valgene gjorde nåværende president ved å bygge opp
treningsanlegget, som stod ferdig i 2006. Treningsanlegget bærer navnet Caixa Campus Futebol. Caixa er
Portugals nest største bank og er en av hovedsponsorene til Benfica.

5.2.1.2 Spillerlogistikk
Alle de ni klubbene som jeg har fått innblikk i, har mål om å få egenutviklede spillere inn i klubbens Astall. Siden disse klubbene spiller i ligaer på høyere nivåer i Europa, er det ikke lett å få spilletid på Alaget når man er 19 år. B-stallen har spillere som er eldre enn 19 år, men ikke særlig eldre enn 21 år. Det
er også en noe mer bruk av utlån enn vi i Norge bruker.
I Ajax møtes akademiets trenere og ledere på tvers flere ganger i året om spillere i de ulike stallene for
ulike årganger, slik at man hele tiden sikrer at man har aktuelle fremtidige spillere i ulike posisjoner med
de kvalitetene man ønsker. Flere klubber viser også til hva de ser etter. Ajax er kjent for TIPS (Technique,
Inspiration, Personality, Speed), parametere for seleksjon. Og en felles forståelse av hva som ligger i
disse begrepene er tydelig for scoutene og trenerne (Jongkind 2012).
Benfica viser til også til den samme tankegangen. De har en ganske omfattende oversikt over tekniske,
taktiske, mentale, fysiske og sosiale krav generelt og til hver rolle. Imidlertid er det stor fleksibilitet
innafor dette. «Kravene» er en veiledning som scouter og trenerne bruker som utgangspunkt (Cordeiro,
2016).

5.2.1.3 Planverk
Alle 96 klubbene i ECA-rapporten har definerte læremål på akademiet og deler hovedsakelig i
aldersgrupper: Under 12 år (pre-pubertet), 13-15 år (pubertet) og 16 år og eldre (post-pubertet) (ECA,
2012). 66 % har et fokus på individuell progresjon mer en lagsutvikling. Imidlertid er de fleste treninger
lagsorganisert (ibid).
Akademiklassifiseringen deler inn etter samme aldersgrupper på skoleringsplaner. Skoleringsplanene er
en konsekvens av fagplan og sportsplan som igjen tufter på Strategiplan (TFS, 2017).
De fire spanske toppklubbene viste en særdeles systematikk på La Mange feb 2016. De har
koordinatorer på metodologi som definerer læringsmål for hvert lag. Dette er forankret i en spillemåte
som igjen er forankret i en sterk identitet.

5.2.1.4 Kompetanse
I alle klubbene jeg har besøkt eller hatt grundige presentasjoner med, har det vært sentrale personer
som styrer metodikken og legger rammer for treningene. Det er ulikt hvor vidt økta er designet på
forhånd eller om treneren kan være krativ innafor prinisippene. Det gjør at trenerne ikke nødvendigvis
må vite alt om utviklingtrekk, læringsvinduer og annen akademisk kunnskap, på samme måten som
lærere i skoleverket. I både Benfica, Barcelona og Ajax ønsker de å ha trenerteam bestående av
38

personer med akademisk bakgrunn og personer med spillerbakgrunn, og aller helst (nesten uten unntak)
at treneren med spillerbakgrunn har spilt i klubben.
I de samme klubbene har trenere for lag under 12 år ofte lærerutdanning og jobber også 50-100 % som
lærer som sin hovedjobb.
Profilen og kvaliteten til akademisjefen og trenerteamet er en kritisk suksessfaktor og varierer blant
klubbene (ECA, 2012). Det er helt sentralt å finne den riktige balansen mellom trenere med bakgrunn
som fotballspillere og trenere med akademisk utdanning (ibid).
Kompetanse kan måles på mange måter. Det hjelper ikke om man har en trener med
toppspillerbakgrunn, doktorgrad eller Pro-lisens hvis han er ansatt i 5 % stilling og ikke har særlig
påvirkning på spillerne. Kompetansen må være tilgjengelig.
Innholdet og miljøet i utdannelsene er en sterk indikasjon hva slags trenere vi får. I Portugal har
utdannelsen fra forbundet nærmet seg den akademiske utdannelsen fra universitetene. Forbundet
benytter seg i stor grad av samme forelesere. UEFA-lisensene A, B og C hos forbundet tar ett år for
hvert kurs, og du må jobbe et år i mellomtiden. I dette året har man forelesninger tre dager i uka på
dagtid, og man må bruke hele året som praksis i en klubb. Dette er mye omdiskutert blant trenerne i
Portugal, da dette krever utrolig lang tid. Uansett medfører dette at flere klubber har trenerstudenter
som jobber daglig i en klubb gratis for klubben som traineer. Det er stor prestige om å få jobbe i en
toppklubb som Benfica, så ambisiøse trenere jobber gjerne tilnærmet fulltid gratis for klubben for å en
mulig rolle i fremtiden. Benfica utnytter dette til fulle og har mange studenter og mange deltidstrenere.
I akademiet har de kun to trenere på fulltid (hovedtrener på G17 og G19), og resten har midre stillinger.
Treningene er kl 19, så trenerne rekker å ha en vanlig jobb på dagtid. Slik er det også i de spanske
toppklubbene. Barcelona er en av få klubber som har trenere på ungdomslagene i heltidsstilling.
Imidlertid har koordinatorer for metodologi eller andre avdelinger heltidsstillinger (Cordeiro, 2016).
I en norsk kontekst har vi mye bedre rammer enn i de fleste av disse klubbene. I norske toppklubber er
det nå 131 heltidsstillinger (TFS, 2016). Strømsgodset har syv personer i heltidsstiling, og det er flere
toppklubber som har rundt 10 årsverk i utviklingsavdelingen18.

5.2.1.5 Treningsprosessen
Treningsprosessen er berørt grundig under «Læringssituasjonen», så jeg går ikke dypere i dette her nå.

5.2.1.6 Kampplattform
I akademiklassifiseringsverktøyet undersøker man om spillerne har en tydelig og helhetlig
kampplattform som sikrer god nasjonal og internasjonal aldersjevnbyrdig matching fra 13 år og eldre. I
de landene jeg har besøkt er det regionale og nasjonale ligaer fra tidligere alder, helt fra 8 år i blant
annet Spania. ECA-rapporten viser at antall serie- og treningskamper øker med alderen (fra ca 25 til 30),
antall turneringer synker med alder (gjennomsnittlig fra 10 til 6), mens internasjonale cuper øker fra 1 til
2 med alder.
NFF har i 2017 innført et prøveprosjekt med spillformene 3,5,7,9,11 (for antall spillere på hvert lag) der
man har to år med hver spillform (fra 14 år og eldre spilles det ellever)19. Basert på Aksel Bergos modell
18

Oversikt over utviklingsstillinger utsendt fra Jo Bergsvand, 2016

39

for læringsvinduer (se pkt 5.1.11), virker det veldig riktig å ha treer de første årene og at kompleksiteten
gradvis øker.
I Norge har det vært lov til å differensiere i kamp fra 13 år, det vi kaller for ungdomsfotball. I
diskusjonsdelen vil jeg gå inn på fordeler ved å differensiere i kamp og lage gode strukturer for dette fra
yngre alder.
Relativ alderseffekt er en utfordring som burde vært berørt strukturelt i større grad. Det finnes ingen
kamper/cuper for f.eks 15-åringer som ikke har startet sin vekstspurt. Kunne vi hatt cuper der man la til
rette for slike konkurranseformer? Dette er en forlengelse av tanken om skyggelag, som Belgia innførte
på landslag for flere år siden. FK Haugesund har innført en ordning med soneuttak der de innkaller
spillere født i første halvår i to måneder, og deretter innkaller de spillere født i andre halvår i to
måneder.20 Dette er en strukturert måte å ta bort noe av relativ alderseffekt på.
Som ECA-rapporten viser til er en av utfordringene for akademiene overgangen fra akademiet til Alagsspill. I Norge spiller de fleste juniorene seniorfotball. I Oslo-området rapporterer toppklubbene om
at konkurransen i junior interkrets har vært ok, men for øvrig i landet rapporterer klubbene om at de
gode juniorene (og de eldste guttespillerne) må spille mot seniorer for å få god nok matching.
Toppklubbene i Trøndelag og Møre og Romsdal har laget en regionsliga med trippel serie for at de skal
møte gode matching på jevnbyrdig alderstrinn. Erfaringen her har vært god.
Strømsgodset har gått fra å ha juniorstall til å ha rekruttstall med en mer fleksibel øvre aldersgrense. Her
er det spillere som er 20-21 år, som fortsatt er i god utvikling og som muligens kan komme inn i en Astall.
I bakgrunnskapittelet viser jeg til at Norge må utvikle spillere som har 40 aldersbestemte
landslagsspillere, 40 landskamper og ha spillere som gjennomsnittlig er på liganivå 1,8 (TFS, 2010).
Spillere på de beste lagene i Europa er involvert i 60-80 kamper i året (Johansen, 2017). Norsk fotball må
utvikle spillere til klubber som spiller i topp 10 ligaer i Europa og som tåler så mye som 60-80 kamper i
året.
Sportssjef for NTG Fotball i Bærum de siste åtte årene, Viggo Strømme, beskriver utfordringen med at
3.klassingene ofte har dårlig tid. «Forventninger fra samfunnet og antageligvis foreldre gjør at de må ta
avgjørelser om studier og et liv uten fotball alt for tidlig. Mange spillere trenger mer tid på å utvikle seg,
og dersom man «holder ut», så kan man komme langt selv om man ikke var blant de beste tidligere»
(Strømme 2017).
Dersom vi kan lage strukturer som gjør at det er naturlig å kombinere fotball med skole eller noe annet
som for eksempel praksis, så kan strukturen gjøre at de står i læringsprosessen lenger.
Strømme, som følger fotballen i Argentina tett, beskriver at der har de en reservelagsliga, der
alderssegmentet er mer flytende, men hovedvekten er på rundt 20-21 år (ibid). Da har de tilrettelagt for
ulike utviklingskurver og ikke bare maner til tålmodighet, men lager en struktur som gjør at det er
enklere å være tålmodig.
Det er mange interessante løsninger i Europa. Aksel Bergo forteller om Follos juniorlag som spilte for
noen år siden treningskamp mot rekruttlaget til Metalist Kharkiv fra Ukraina. På dette rekruttlaget var
det fire eldre mannfolk blant mange unge spillere. Disse fire var profesjonelle spillende assistenter og
skulle være forbilder og sette en standard for unggutta. Jobben til disse spillerne var å utvikle de største
19

https://www.fotball.no/kretser/buskerud/artikkler-2016/nye-aldersinndelinger-pa-vare-spillformer/

20

Samtale med Kolbjørn Fosen, Utviklingsansvarlig FK Haugesund, januar 2017
40

talentene i en kombinasjon av mesterlære og likemannslæring. Bergo forteller videre om Lokomotiva
Zagreb som eies av Dinamo Zagreb og spiller faktisk på samme nivå som sin eier og topplaget. På
Lokomotiva har de noen få spillere i alderen 25-30 år som er referansespillere for de 7-8 mest
spennende ungguttene. I tillegg til å være referansespillere og kulturbærere bidra de til at de holder seg
i divisjonen.
Bergo beskriver at det nærmeste vi kommer i Norge med en slik løsning er Mike Kjølø som mot slutten
av sin karriere spilte en del på Stabæk 2 i 2008 og var et fantastisk forbilde og drev mesterlære overfor
Mix, Rogne, Skjelvik og Kamara. Om deres utvikling kom i (Kjøle)vannet av Mike Kjølø kan man aldri vite,
men det var i hvert fall et eksempel. Dette vil diskutere videre i kapittel 6 om post-pubertet og tidlig
senioralder.
Bergo henviser også til den sveitsiske ligaen som innførte en begrensing på troppene til kamp. Lagene
kunne ha med kun 16 spillere i troppen, og seks av disse måtte være LUS-spillere21.
I Spania tillates det at andrelaget til laget en toppklubb i La Liga kan spille på nivå 2, altså i i Segunda
División. I Spania har Atletíc Club Bilbao sitt rekruttlag på nivå 2 i tillegg til sitt a-lag på nivå 1. I Norge er
det ikke tillatt med rekruttlag på nivå 2, selv om den norske Eliteserien og Obosliga holder en helt annen
kvalitet enn La Liga og Segunda División. I Portugal kan man låne ut spillere og hente han igjen på en
dags varsel, som gjør utleie mer dynamisk og «ufarlig».

5.2.1.7 Skole – fotball
I akademiklassifiseringen ligger det spørsmål om man har skolesamarbeid og herunder muligheter for
rekrutteringspåvirkning, fraværsregulering (idrettsfravær), treningsmuligheter i skoletiden,
innholdspåvirkning og om klubbtrenerne er de samme på disse treningene.
ECA-rapporten viser til at de fleste akademiene legger stor vekt på kombinasjonen skole og fotball.
Dette gjør mange med mest fokus på bygging karakter til spillerne. Spillerens personlighet and mentale
styrke er avgjørende på banen. Fokuset på utdanning, skoleresultater og den disiplinære oppførselen
hos spillere er for tiden kjernefilosofien i den fleste klubber (ECA, 2012). I Norge har vi fokus på skole
fordi man skal ha noe annet i tillegg til fotball, ha noe å falle tilbake på hvis man ikke lykkes eller at man
får seg bedre jobb etter spillerkarrieren. Det er mindre vanlig i Norge å se egenverdi for fotballspilleren
at man får utdanning gjennom skole.
I Benfica-akademiet (fra 13 år) trener de kl 19, fordi både spillerne og trenerne har skole til kl 17. I Ajax
har de tidlige treninger på onsdager, fordi skolene slutter kl 12 denne ene dagen. Resten av uka trener
fra kl 17 og utover.
Det virker som om de norske klubbene har mye større fleksibilitet til å trene tidligere enn de andre
nasjonene. På barneskolenivå har vi enda større muligheter, da de fleste barn går på SFO frem til rundt
4.klasse, og da er tiden mellom kl 14 og 16 tilgjengelig for aktiviteter. Dette tenker jeg kan være et
konkuransefortrinn for norsk fotball. I Nederland, Spania eller Portugal har de ikke muligheter til å ha
treninger i skoletid.
I Norge har man ulike modeller. Stabæk (som også har NTG-U) og Tromsø (og tidligere Lyn, som var først
ute) har formelt samarbeid med Norges Toppidrettsgymnas. Dette er de eneste klubbene som har den
21

LUS = Lokalt utviklet spiller, En klubbutviklet spiller er en spiller, som uavhengig av nasjonalitet og alder, har vært
registrert for sin nåværende klubb i minimum 3 hele kampsesonger eller totalt 36 måneder i perioden fra 1.januar
sesongen spilleren fylte 12 år til 31.desember sesongen spilleren fylte 21 år
(www.fotball.no/globalassets/regler-og-retningslinjer/rundskriv/lus_2016.pdf)

41

samme treningsgruppa med de samme trenerne på skolen som i klubben. Odd har mange av de samme
på Toppidrettsgymnaset i Telemark pluss flere av klubbene med Wang-samarbeid har også det i mer
eller mindre grad. I Wang-modellen ser man fordeler ved å ha ulike trenere på dagtid og kveldstid og
treningsgruppene varierer. Dette er motsatt av hva akademiklassifiseringen oppfordrer til. Personlig så
kjenner jeg til begge systemene, og jeg erfarte en mye bedre kontroll med NTG-modellen med samme
trenere på skole og klubb pluss at treningsgruppa var samlet på skolen enn at trenerne varierte.
Strømsgodset har samarbeid med Drammen VGS Toppidrett. Samarbeidet er godt, det er tilnærmet
ukentlige møter, skolelokalene ligger i Marienlyst stadion, men siden det ikke er de samme trenerne og
toppklubbstyrt fagplan, er det ikke en helhetlig påvirkning.
IFK Göteborg har skolesamarbeid fra 10 årsalderen. De har samarbeid med to grunnskoler og to
videregående skoler. Änglagårdsskolan er den største satsingen og ligger i deres nye kompleks, Prioritet
Serneke Arena på Kviberg. Änglagårdsskolan er en friskola for årskullene 4. til 9.klasse. På skolan går ca
300 elever, jenter og gutter. Elevene har tre fotballtreniger i uka i skoletiden. 22
FC Københavns School of Excellense tar inn spillere fra 13 år, og de har samarbeid med privatskolen
Johannesskolen23. Det er nesten som en vanlig ungdomsskole, men det er tett dialog om fravær og
karakterer. De har tilrettelagt to morgentreninger i uka og trener ellers på ettermiddagen, inkludert en
«leksekafé». Som i mange av fremste akademiene er utvikling av hele mennesket helt sentralt.

På gymnaset har FCK SE samarbeid med flere ulike utdanningsinstitusjoner, slik at man tilpasser til hva
som passer spilleren best.

5.2.1.8 Samarbeidsmodeller
50 % av de 96 klubbene i ECA-rapporten har samarbeid med satellittklubber (ECA, 2012). På La Manga
presenterte Atletic Bilboa det de kaller «external project», som viste et omfattende program med fire
ulike aldersfaser der de starter fra 6-8 år med «multi-sports schools». Ajax og Barcelona er blant andre
klubber som har sterke og tette relasjoner til amatørklubber i regionen, og driver utviklingsarbeid der.
Selv om alle toppklubbene har egne lag fra 7, 8 eller 9 år, så jobber de i tillegg med et stort antall spillere
utenom dette, enten via ukentlige fotballskoler på ulike steder i regionen eller via arbeid i
satellittklubber.
I Norge har Odd, Rosenborg og Strømsgodset vært tydelig på sin modell. De har eget lag fra G16 eller
G19 og jobber har aktivitet i samarbeid med krets under disse kullene. Strømsgodset har gjort store grep
de siste tre årene startet med treningsgrupper ned til 7-åringer med FFO. Strømsgodset har
Eliteakademi fra 12 år med 80 spillere fra regionen på trening en-tre ganger i uka og disse deltar også på
cuper, nasjonale elitetiltak og spiller treningskamper.
22

http://www.ifkgoteborg.se/Nyheter/2014/Mars/IFK-Goteborgs-akademi--del-5/

23

http://www.fck.dk/om_fck/klubben/school_of_excellence/#/nyhed/school-of-excellence

42

5.2.1.9 Produktivitet
I gjennomsnitt er det ca seks akademispillere som spiller regelmessig på A-laget blant de 96 klubbene
som deltok i undersøkelsen (ECA, 2012).
Den store nøkkelutfordringen er å organisere en optimal overgang av akademispillere til A-laget. Mange
sliter med rollen til et B-lag. Strømsgodset har de siste årene endret juniorlaget til å bli en rekruttgruppe
med spillere opp til 21 år, slik at spillere kan stå i et lenger utviklingsløp. Utfordringen etter 19 år er at
obligatorisk skole avsluttes, og særlig i Norge er det høye krav til at man tar videre utdanning dersom
man ikke får A-kontrakt. Når man vet at gjennomsnittlig prestasjonstopp er 27 år, så forstår v at vi
mister mange år med utvikling i denne fasen. Det ser vi mer i diskusjonsdelen.
Statistikkselskapet CIES tweetet 23.desember 2016 et kart over hvilke toppklubber med mer enn 50 %
spilleminutter som er spilt av egenproduserte spillere. Av alle vestlige ligaer var det kun følgende
klubber: Odd, Aalborg, Nordsjælland, Lyon og Atletic Bilbao. 24

Figur: Odd, Aalborg, Nordsjælland, Lyon og Atletic Bilbao er de toppklubbene med mer enn 50 % spilleminutter som
er spilt av egenproduserte spillere

24

https://twitter.com/search?q=CIES_Football+matchminutes+homegrown

43

5.2.1.10 Økonomi & fasiliteter
ECA-rapporten viser en god oversikt over de 96 akademiene til toppklubbene.
Akademiets budsjetter


29 % av klubbene har mer enn 3 mill Euro i budsjett på akademiet (se figuren nedenfor)



Halvparten av klubbene bruker maksimalt 6 % av hele budsjettet på akademiet



Halvparten av akademiene har budsjett på minst 1,25 mill Euro



Nesten 1/3 av akademiene har et budsjett på minst 2,5 mill Euro.



Kategori 1 klubber (FIFA) har høyere akademibudsjett enn kategori 2 og 3 klubber, men kategori 3
klubber investerer mest prosentvis. Mer enn halvparten av kategori 3 klubbene bruker minst 8 % av
deres budsjett på akademiet.



43 % av klubbene sier at akademibudsjettet har vært ganske stabilt de siste fem årene, mens 45 %
sier det har økt betraktelig (se figuren nedenfor)



55 % sier det vil forbli ganske stabilt, mens 35 % sier det vil øke betraktelig (se figuren nedenfor)

44



På spørsmål om hva som er den største inntekten hos akademiet, så svarer respondentene
konsernbidraget. Bidrag fra ligaforeningen og/eller forbundet er klart nummer to. Medlemsavgifter,
sponsorer og utdanningskompensasjon har mindre bidrag (se figuren nedenfor)

Fasiliteter, skolesamarbeid og støttefunksjoner
75 % av klubbene har et kombinert anlegg for akademiet og A-laget.
I gjennomsnitt er det 4 baner per akademi.
66 % av klubbene har transport for deles spillere til treninger.
Majoriteten til akademiene deler akademiet inn i 3-4 aldersgrupper.
Mer enn 50 % av akademiene jobber med en psykolog, hovedsakelig for screeningsraporter.
60 % av klubbene tilbyr sosial bistand.
75 % av akademiene har relasjoner til skoler, der 50 % av dem er til universiteter45

Ett av nøkkelområdene for et akademi er tilgjengelighet til en god infrastruktur på følgende måte:


Gresset/kunstgresset må være av beste kvalitet, slik at man kan utvikle ferdigheter i maksimal
hastighet.



De fleste klubber har en strategi om å ha A-laget sammen med akademiet for å inspirere
akademispillerne. Samtidig er det behov for skredderløsninger på ulike måter for A og yngre lag.



Et rolig anlegg som tilrettelegger for læring uten distraksjoner er foretrukket. Agenter og foreldre
bør ikke være tilstede.

De fleste akademier har topp infrastruktur uansett land, kultur og størrelse (ECA, 2012)

5.2.2 Seleksjonen i Landslagsskolen til NFF
Norges Fotballforbund har de siste årene utviklet et mye tydeligere rammeverk for seleksjonsprosessen
og spillerutviklingen som foregår i NFFs regi fra 13-16 år. Det kalles nå Landslagsskolen, og på fotball.no
ligger det dokumenter på hvordan dette skal gjennomføres25. Seleksjonen starter høsten det året barna
fyller 12 år og holder på i ca 18 måneder før de første tas ut på en landsdekkende samling på sommeren
det året de er 14 år. Dette er samtidig med starten av puberteten og vekstspurten, hvor det er enorme
forskjeller på biologisk alder. Dette vil jeg diskutere i 6.1 prepubertet og i 6.2 pubertet.

Figur: Strukturen i Landslagsskolen til NFF
Det er store forskjeller i Norges landsdeler på antall spillere som tas ut i forhold til folketall. I Oslo er det
0,06 % spillere på Landslagsskolen av folketallet, mens det i Hålogaland er 0,55 % spillere (TFS, 2016c).
Det er nesten 10 ganger så mange som det er i Oslo.

5.2.3 Tysklands gjenreising
I Tyskland kartlegger det tyske fotballforbundet 600.000 spillere i alderen 11-17 år gjennom 366
kompetansesentre (Bergo 2017). Det tyske fotballforbundet gjorde store strukturelle grep i 1998, og det
er god grunn til å lære av dem, da de både som klubbnasjon og som landslagsnasjon er blant de aller
beste i verden og per 2017 det beste landslaget i Europa26. Vi i Norge kan tilpasse en slik modell til våre
verdier og ikke selektere ut spillere, men tilby dette til de som virkelig vil. Som med alle andre tjenester
kan det være betaling, men fritak for familier med lav inntekt.

25

https://www.fotball.no/barn-og-ungdom/spillerutvikling/landslagsskolen/

26

www.fifa.com

46

5.2.4 Rapporten fra Canada
Canadian Sport Centres publiserte i 2005 (revidert i 2010) rapporten Canadian Sport for Life (CS4L), og
denne har påvirket de fleste idretter i Canada. I innholdsfortegnelse står følgende som beskriver denne
rapporten godt: Planning for the sport excellence and well-being of Canadians (CS4L, 2005).
I rapporten står det følgende om aktivitet for hhv pre-pubertet og i pubertet:
9 – 12 years (boys)/8 – 11 years (girls): Sport-specific training three times per week; participation in other
sports three times per week
12 – 16 years (boys)/11 – 15 years (girls): Sport-specific training six - nine times per week, including
complementary sports
(ibid)

Figuren over, fra CS4L viser at vi ikke bør skille bredde og topp. Dersom målet er en fysisk aktiv
befolkning (som er lurt ut i fra helse- og livskvalitetsperspektiv samt samfunnsøkonomi) stilles det krav
til det du gjør før pubertet. Disse kravene er like til begge utgangene (altså om målet er ekspertise eller
livslang fysisk aktivitet) og omtales som physical literacy. Direkte oversatt er dette «fysisk
lesekyndighet», og her i Norge bruker vi gjerne begrepet «bevegelseskompetanse». For å tilegne seg
denne "kompetansen" sier CS4L at kravene er 3+3 treninger før pubertet. Det er altså ikke noe skille
mellom topp og bredde i krav før pubertet (før rundt 12 år) dersom "bredden" skal bli fysisk aktive
resten av livet.
I debatter og diskusjoner mellom oss fotballtrenere handler ofte om vi skal satse på topp eller bredde.
Med dette perspektivet er det ikke noen forskjell på hva vi skal gjøre.
Hvem er det som legger rammene for aktiviteten i lokalmiljøet? Jo, det er ledere. Disse lederne er
frivillige og ivrige bidragsytere til norsk idrett, men kompetansen er helt tilfeldig. Og veldig ofte veldig
mangelfull. Å overlate ansvaret for å legge til rette rammene for aktivitet i lokalmiljøet til folk uten
kompetanse på dette kan være veldig uheldig. Her er eksempler på uttalelser fra klubbstyrer i idrettslag
(egen erfaring):
«Vi skal ikke tilby fotball på vinteren, for det vil påvirke deltakelsen hos bandy/ski/håndball.»
«Vi vil ikke ha ekstra fotballtreninger for de som vil, for da vil nivåforskjellen til de svakere bli enda
større.»

47

Vi sier at vi skal involvere barna og gi dem muligheter til å utforske og drive med det de vil. Dersom man
liker fotball bedre enn håndball eller omvendt, så kan man få muligheten til å drive med det man liker.
Så er det selvsagt viktig at idrettslederne legger til rette for at treningene er på ulike dager, slik at man
KAN være med på både og.
Hva sier den norske og den danske offentlige helseinstansen om aktivitetsnivået?
Helsedirektoratet (norsk):
•

Anbefalingene for barn og unge er: Minimum 60 minutter fysisk aktivitet hver dag. Aktiviteten bør
være variert og intensiteten både moderat og hard.
• Fysisk aktivitet utover 60 minutter daglig gir ytterligere helsegevinster.
• Minst tre ganger i uka bør aktiviteten være med høy intensitet, og inkludere aktiviteter som gir økt
muskelstyrke og styrker skjelettet.
Aktivitet tidlig i livet legger tilrette for livslang bevegelsesglede. 27
Sunnhedsstyrelsen (dansk):
•

•

•

Børn og unge: 5-17 år Vær fysisk aktiv mindst 60 minutter om dagen. Aktiviteten skal være med
moderat til høj intensitet og ligge ud over almindelige kortvarige dagligdagsaktiviteter. Hvis de 60
minutter deles op, skal hver aktivitet vare mindst 10 minutter.
Mindst 3 gange om ugen skal der indgå fysisk aktivitet med høj intensitet af mindst 30 minutters
varighed for at vedligeholde eller øge konditionen og muskelstyrken. Der skal indgå aktiviteter, som
øger knoglestyrken og bevægeligheden.
Fysisk aktivitet ud over det anbefalede vil medføre yderligere sundhedsmæssige fordele. 28

Altså kravet til trening for å tilrettelegge for livslang bevegelsesglede, som medfører sunn helse, som
medfører god samfunnsøkonomi, er trening hver dag, som er tilnærmet det samme som Canadarapporten sier (3+3 treninger).

27
28

https://helsedirektoratet.no/folkehelse/fysisk-aktivitet/anbefalinger-fysisk-aktivitet
https://www.sst.dk/da/sundhed-og-livsstil/fysisk-aktivitet/anbefalinger/5-17-aar
48

Flere aktører argumenter mot økt organisert idrett, fordi vi heller bør la barna få drive uorganisert og ha
mer frilek, som f.eks Boksen går, sisten eller fotball på løkka. Men slik er ikke nåtidens samfunn, noe
som blant annet støttes av Finn Olstad i artikkelen «Fra løkka til organisert idrett»29
Som jeg skriver under aktivitetskarakteristika under Læringssituasjonen i kapittel 5.1.4, er det imidlertid
blitt mer og mer vanlig å lage løkke-lignende aktiviteter som smålagsspill både i akademier i toppklubber
og i norske klubber med god sportslig kompetanse.
Fotball-SFO / Akademier
Mange fotballklubber, særlig i Oslo-området har startet fotballakademier, altså treninger som er SFOtiden, kl 14.30-16.30. NFF har konseptet Telenor Ekstra (fotball.no). Flere klubber har også
Idrettsfritidsordning (IFO). Fordelen med disse treningene tidlig på ettermiddagen er at dette er en tid
hvor barna har ledig tid før foreldrene kommer hjem fra jobb, og mange av idrettsanleggene står
tomme. Det kan også gjøre det lettere å lage større trenerstillinger i klubbene, som dermed får økt
kompetanse i klubben.

5.2.5 Offentlige tiltak
Asker Kommune iverksatte gratis Idretts-SFO i Heggedal Skole høsten 2011 med kommunal støtte
(asker.kommune.no). Målet mer ordningen var å tilby SFO-barn på 3. og 4.trinn en velorganisert og
variert idretts- friluftsaktivitet. Det ble gjennomført to ganger i uka med varierte
idretter/aktivitetsformer tilpasset årstidene. Aktivitetene tilpasses barnas ulike forutsetninger og nivå
(ibid). Etter de entydige positive tilbakemeldingene fra både elever, foreldre og til og med ansatte på
SFO har mange skoler søkt om få dette tilbudet. Leder av Idretts-SFO Heggedal det første året, Morten
Håland, har fått dette prosjektet videreført til flere skoler i Asker kommune, og Håland er nå blitt
rådgiver for skole/SFO i Asker kommune30.
Flere kommuner har tatt kontakt med Asker for å vite mer om prosjektet. Blant annet har Drammen
kommune startet Aktivitetsskolen (AKS). Fjell er en bydel i Drammen, og befolkningen på Fjell har de
dårligste levekårene i Drammen. På Fjell har de erstattet SFO med AKS, fordi deltakelsen på SFO var lav.
Nå har deltakelsen 38 til 67 prosent etter at AKS ble innført, og det kun det første året kun med
førsteklassinger (Drammens Tidende, 20.jan 2017). Mye av årsaken ligger nok i at tilbudet er gratis for
familier med en samlet årsinntekt på under 417.000 kroner. Hele 45 prosent av barna på AKS har
gratistilbud i dag. «Vi har vært bevisste på å skape mer innhold i tiden etter den ordinære skolen. Det
satses på lekpreget og praktisk rettet læring», sier Frode Myhre Ellingsen, prosjektleder for AKS.
Ellingsen viser her den forståelsen for at man må ha positive opplevelser og oppleve mestring med
aktiviteten for at man skal fortsette å drive med det.
I personlig samtale nevner Morten Håland heldagsskolen som et interessant alternativ. Da kan man
bruke hele dagen til å legge til rette for slik fysisk aktivitet.
Idretts-SFO, IFO, heldagsskole eller andre ordninger kan være en veldig spennende mulighet for hele
Norges befolkning, og dette vil jeg ta videre i diskusjonsdelen.

29

http://www.norgeshistorie.no/oljealder-og-overflod/artikler/1956-fra-lokka-til-organisert-idrett.html

30

www.asker.kommune.no/skole-og-utdanning/skolene/heggedal-skole/sfo/

49

5.3 Oppsummering
Jeg vil lage en oppsummering av hva jeg tar med meg til diskusjonen fra resultatdelen.
Fra læringskapitttelet:
1. Spillere må trene mye, men det er ikke tilstrekkelig for å bli toppspiller. Kvaliteten på deltakelsen
skiller de ulike nivåene.
2. Lidenskap, indre motivasjon, selvregulering og læringsorientering er sentrale kjennetegn på de som
blir gode
3. Klubbtrenere bør skape inspirasjon hos spilleren til å trene utenom lagstreninger
4. Organismens læreevne varierer med biologisk alder/modning (ikke den kronologiske alderen).
5. Innlæring av koordinative, tekniske, taktiske og perseptuelle egenskaper virker å være mer effektivt
å lære før pubertet enn senere.
6. Fotball som idrett er allsidig, som må hensyntas når vi vurderer spesialisering vs allsidighet.
7. Læringen er spesifikk. Man må trene mest mulig likt det man skal gjøre eller strekke seg mot i kamp.
Noen nyanser:
o Prepubertet: Spillere selv forsterker effekten av isolert øving, muligens fordi man
opplever en synlig forbedring på kort tid. Former for smålagsspill virker lurt som
utgangspunkt, og at treneren supplerer med isolert trening tilpasset hvert individ, virker
å være en god løsning.
o Prepubertet: Innslag av ikke-fotballaktiviteter kan gi økt motivasjon for forlenget
utviklingsløp. Idretter med høy overføringsverdi til fotball ansees som gunstig
o Organisert løkkefotball kan erstatte den tidigere frileken og har store fordeler.
o Under vekstsspurt: Smålagsspill har økt skaderisiko og bør reduseres pga intensiteten.
o Postpubertet: Mest mulig kvalitet og juster heller mengden. Aldri på akkord med
kvalitet.
8. Selv om det er mulig å lære noe i alle aldre, er det aldre der noen ferdigheter er særlig effektivt å
lære. Dette bør trenere for alle aldre ha kunnskap om.
9. Trenerens relasjonskompetanse fremstår som særs viktig i alle faser.
10. Man bør oppleve og mestre motgang i god tid før puberteten for å lære seg å håndtere dette tidlig.
Her er det dog store individuelle forskjeller og tidspunkter for når man er klar for å bli utfordret. .
11. Kravet til kompetanse hos trener er høyt. I tidlig alder er det viktigst at den som tilrettelegger for
aktivitet er kompetent, så kan trenere for hver gruppe være aktivitetsledere så lenge planen er lagt.
12. Det stilles store krav til klubb vedr skadeforebygging, skadehåndtering, mentale utfordringer,
13. Reduser belastningen både med fotball og i skole under pubertet og postpubertet. Husk
søvnbehovet.
14. Daglig aktivitet med moderat og høy intensitet fra 5 til 17 år legger til rette for allsidig
bevegelseskompetanse og livslang bevegelsesglede, noe som også samsvarer godt med kravet for å
bli toppspiller.

50

Fra strukturkapittelet:
Andre elementer som kjennetegner de fremste klubbene eller nasjonene som er gode på spillerutvikling
1. Identitet er overordnet og definerer spillestil og metodikk. Akademiet drives som en konsekvens av
identitet. Akademiets er sterkt forankret i klubbens ledelse.
2. Ekstrem systematikk med planverk på blant annet metodikk, rekruttering, sammenliknet med
norske miljøer
3. Metodikken er styrt sentralt, og trenerne på feltet følger denne, oftest med frihet innafor
prinsipper.
4. Høy gjennomføringsgrad fra strategi via planverk til handling
5. Omfattende trenerkurs, særlig i Portugal
6. Ser på skole som et ledd i utdanning av fotballspilleren, ikke som et middel for å ha en utdannelse
og jobb å falle tilbake på.
7. De færreste akademiene i mellom- og sør-Europa har treninger i skoletiden. De aller fremste
utviklingsmiljøene i Sverige (blant annet Malmø og IFK Gøteborg) og Danmark har fotball i
skoletiden fra rundt 10 til 13 år og oppover.
8. Trenerne i akademiene har oftest heltidsjobb sivilt og jobber som trener på kveldstid
9. Vi må utvikle spillere som har fått gode internasjonale referanser fra ung alder. Vi må velge ut riktige
spillere til våre landslag fra de første uttakene.
10. Kampplattform er særs viktig del i overgangen fra akademiet til A-lag.
11. Mange akademier har samarbeidsmodeller med amatørklubber

51

6.0 Diskusjon
I resultatdelen har jeg beskrevet mine observasjoner. Først har jeg beskrevet en del av det vi vet om
læring og ulike måter å sette spilleren i gode læringsprosesser fra 0-27 år på. Deretter har jeg sett på
ulike strukturer som foreligger, både nasjonalt og internasjonalt, i fotballkonteksten og i andre
kontekster.
Basert på det jeg har funnet ut om læring og eksisterende strukturer, vil jeg komme med forslag til nye
strukturer som tilrettelegger for optimale læringsprosesser. Oppsummeringen i punkt 5.3 legger
grunnlag for disse tiltakene på struktur. Jeg vil foreslå strukturer innafor disse fire fasene:
1. Prepubertet
2. Pubertet
3. Post-pubertet
4. Tidlig senioralder
Noen forslag på strukturer berører flere faser.
Jeg starter med prepubertet, som dekker mange små faser, fra barnehage til sein barneskolealder.

6.1 Pre-pubertet
6.1.1 Ta oppstarten på alvor
Som jeg skriver i resultatdelen må barn fra fem år være daglig i
aktivitet med moderat/høy intensitet daglig. Klubben bør derfor
starte opp ved fire-fem årsalderen, så barna kommer inn i idretten
så tidlig som mulig. For at foreldretrenere og barn skal komme inn i
en struktur og en kultur som tilrettelegger for læringen vi ønsker,
bør de fra første møte med klubben få se beste praksis på hvordan
det skal være og en presentasjon fra klubben. Klubben bør ha en
klubbhåndbok og plan for hvordan klubben ønsker at foreldretrenerne skal drive og med klubbens visjon og verdier i høysetet.
Optimalt sett i en klubb ville jeg gjort følgende:
1. De første tre månedene engasjerer/ansetter klubben de beste trenerne for de yngste
aldersgruppene, slik at man får se beste praksis på trenerrollen for femåringer.
Relasjonskompetanse, skape trygghet og se hver enkelt er helt avgjørende. I tillegg må aktiviteten
være tilpasset klubbens første steg på læreplanen.
2. Alle foreldre må være tilstede minst annen hver gang og være assistenter på feltet. Alle foreldre får
øktplan med forklaringer på hvorfor og hvordan. Før økta starter får foreldrene en liten intro.
3. De profesjonelle trenerne involverer foreldrene i stadig økede grad gjennom disse månedene.
Underveis og mot slutten av perioden velger klubben ut foreldre som i størst grad passer til
klubbens visjon og verdier samt potensial for læring av klubbens læreplan.
4. Dersom en forelder blir spurt om å få en trenerrolle eller laglederrolle basert på en slik prosess, vil
de fleste bli stolte og skjønne at de er en del av en klubb og et klubbstyrt system. Dette vil gi
grunnlaget for god spiller- og menneskeutvikling de neste årene. Og «ansettelsen» er gjort aktivt fra
klubben.
52

De er helt avgjørende at treningstiden legges til best mulig tidspunkt, på det beste kunstgresset man har
og tilknyttet klubbens sentrum, hvis man har flere arealer. Da vil barn og foreldre oppleve at de er i en
klubb og at de er prioritert. Baller, kjegler og vester er obligatorisk, og alle bør få en t-trøye fra første
møte, så alle er uniformert og knyttes til logoen og dens verdier. Med en slik investering fra første møte,
så har man lagt en standard. Og den bør bare fortsette og heves videre med læreplan og kontinuerlig
trener- og lederoppfølging i de neste årene.
Det første året kan det være én fast trening i uka og at man kan komme til en økt nummer to som er
tilrettelagt for egenaktivitet med foreldrene til gitte tider i løpet av uka.
Oppstartansvarlig overlater til årgangsansvarlig når den tid kommer, så foreldretrenerne alltid har en
kompetanseperson fra klubben å forholde seg til.
Dersom klubben er stor kan man gjøre som København Boldklub gjør, nemlig å dele inn lag etter
kvartiler som utgangspunkt og justere deretter for biologisk alder. Siden man har startet allerede før
barneskolestart, så kan man slippe skole- og klassehensynet. Dersom det er spesielle hensyn, så kan
man selvsagt gjøre unntak.

6.1.2 Høy mengde, tilpasset læreplan og høy trenerkompetanse + SFO
Med kravet om minst én time trening daglig, må klubben legge til rette for dette. Det betyr ikke at en
foreldretrener må være tilstede syv dager i uka. Klubben må tilrettelegge for mye aktivitet, noe
foreldrestyrt, noe frilek, noe smålagsspills-aktiviteter uten vokseninvolvering med mer. Den som legger
til rette for aktiviteten må vite om og forstår læreplanen til klubben og tilpasse denne til hvert individ.
Det krever mye av en trener. Klubben kan gjerne få bistand fra toppklubb og/eller krets, men klubben
må sørge for at barna får det de har behov for å skape allsidig bevegelseskompetanse generelt og
fotballspesifikke ferdigheter spesielt. For å følge opp kullet bør det være en ansvarlig person som
foreldretrenere kan kommunisere tett med. Om dette er årgangstrener eller sportslig leder er mindre
viktig, så lenge han/hun har tid, dedikasjon og kompetanse.
Differensiering bør gjøres fra første stund, men i smidige former. Læring er non-lineær, altså den
varierer både i intensitet og i retning. Den som styrer aktivitetene må legge til rette dette og sørge for
forståelse hos foreldre for dette.
For å kunne bruke barnas tid enda bedre og ikke minst bruke anlegget når det er ledig, så kan man
samarbeide med SFO, slik at klubben har treninger i SFO-tiden. Kl 14-16 er en perfekt tid å trene på, så
man får mer ro på kveldstid. Mange klubber har Akademier, og dette er en bra løsning. Hver klubb må
finne sin modell, men denne tiden bør utnyttes best mulig. Det er viktig at det er trenerkompetanse og
at barna opplever trivsel, trygghet og mestring.

6.1.3 Mer anlegg rundt skole og klubb
Anlegg for fotball er helt sentralt for å dekke behovet for mye aktivitet og for at aktiviteten mest mulig
er fotballspesifikk. I tillegg skaper det generell høy aktivitet som tilfredsstiller den store helseeffekten.
Tilgjengelig fotballanlegg, særlig ballbinger, tilrettelegger også for at barn er aktive uten trener. Med høy
spesifikk aktivitet gir det mye erfaring som grunnlag før ytterligere læring. Det bør være gode nok
anleggsmuligheter rundt idrettslaget til at alle fotballspillere uansett alder har muligheter til å trene
fotball fire-fem ganger i uka hele året, for de som vil spille fotball så ofte.
Klubben bør ha tilgang til åpen kunstgressbane (med undervarme der det kreves) eller innendørs lokaler
(gymsal og håndballhall) på vinteren, samt at klubben må sørge for at det tilbys nok treningstid med
fotball. Dersom ikke klubben har åpen bane på vinteren, må klubben sørge for at medlemmene får
muligheter et annet sted, for eksempel i samarbeid med toppklubb.
53

Det bør opprettes to-tre ballbinger ved alle idrettsanlegg. For en ganske lav kostnad er det mulig å lage
et enkelt tak over ballbingene, slik at snøen holder seg borte og at det er et flott sted når det regner
sideveis.
Dette vil tilfredsstille det store behovet for smålagsspill, og særlig for de aller yngste er ballbinger viktig
for å unngå at ballen går bort hele tiden. Ballbinger kan f.eks være 20*15 meter og gjerne mindre. Ready
la ut kunstgress og kjøpte inn tre ballbinger på rad (3 stk á 17m*13m) bak den ene kortsiden på
kunstgressbanen i 2013. Det kostet ca 1 million kroner, og effekten har vært enorm. Optimalt sett burde
de to ytre veggene være høyere og mer robuste slik at det kan brukes som ballvegger. Ballvegger er
optimalt for å trene på touch repertoar, balanse, forflytning med mer.
Det må selvsagt være lys over ballbingene, slik at det er tilgjengelig hele tiden.

Figur: Tre ballbinger inntil hverandre hos Ready i Oslo.

6.1.4. Ekstratreninger av toppklubb/utviklingsklubb/krets
Toppklubb/utviklingsklubb/krets (TUK) bør starte med treningsgrupper i mange regioner i hele landet
som en forløper til sone/landslagsskolen i oktober f.eks det året de fyller 8 år, altså fire år før seleksjon,
slik det er nå. En utviklingsklubb kan være en klubb som NFF/krets definerer som dyktig på
spillerutvikling og har kompetente og tilgjengelig personal.
Dette forslaget har to store hensikter:
1. Sørge for god påvirkning i tidlig alder gjennom høy kompetanse
2. Sørge for å bli kjent med spillerne før vi gjennom Landslagsskolen til NFF skal selektere dem ut til
sone, krets, landsdel og landslag
Til punkt 1: Basert på funnene i resultatdelen virker det som at påvirkningsmulighetene er størst før
pubertet. Jeg vil gjenta et av de mest spennende funnene i læringskapittelet. De som har fått
profesjonell kontrakt som senior har ikke hatt flere timer fotballrelevant aktivitet i alderen 6-19 år, men
forskjellen er vesentlig i alderen 6-10 år, i den alderen hvor mennesket er spesielt tilpasningsdyktig for
påvirkning. For å oppnå ekspertise i for eksempel motorisk krevende, komplekse og dynamiske idretter
som fotball, så virker mulighetsrommet for å lære nye ferdigheter å være større før pubertet vesentlig
høyere enn i og etter pubertet.
Til punkt 2: Vi vet at biologisk alder spiller en stor rolle og gir oss en stor utfordring, og medfører mange
uheldige seleksjonsvalg, når vi skal selektere spillere til sone når de er 12 år og krets når de er 13 år. I
tillegg er motivasjon og eierskap til egen utvikling våre mest sentrale seleksjonskriterier. Trenere i TUK
kjenner lite til hvordan spillerne er utenom sonetreningene og derfor har de lite grunnlag for å vite disse
54

usynlige egenskapene. Dersom vi (de som skal selektere ut) følger spillerne over flere år før vi
selekterer, får vi veldig god oversikt og kan også forme i stor grad.
Jeg beskrev Tysklands måte å gjøre dette på i punkt 5.2.3, og Norge kan gjøre sin variant av dette. Vi i
Norge kan tilpasse en slik modell til våre verdier og ikke selektere ut spillere, men tilby dette til de som
virkelig vil. Som med alle andre tjenester kan det være betaling, men fritak for familier med lav inntekt.
Mitt forslag vil dermed være: Ingen sportslige kriterier for å delta, men derimot er adferd og læringsvilje
kriterier. Differensiering bør uansett være en sentral del av konseptet, og en ansvarlig fra TUK driver
opplegget. Alle aktive spillere bør ha en mulighet til å være under systemet til TUK fra 8 år. Dette gjør at
TUK vil kjenne spillerne gjennom fire år før de nomineres inn til sone.
Dette vil også sikre at alle ivrige fotballspillere får systematisk får kompetanse rundt seg fra 8 år. Dette
øker også mulighetene til å drive trenerutvikling av foreldretrenere på en god måte. I forbindelse med
treningene kan man forklare hva og hvorfor man gjør som man gjør, og at man oppfordrer til å
videreføre de samme prinsippene i egen klubb.
Et annet aspekt er håndtering av motgang. Spillerne vil komme i nye omgivelser, møte andre trenere, bli
satt i grupper, forhåpentligvis delta på cuper med differensiert påmelding og bli satt krav til. Når man er
13 år, er man midt i en fase hvor metakognisjon starter og identitetsspørsmål reiser seg. Dersom vi er i
forkant av dette, vil de bygge seg opp erfaring og få verktøy i å håndtere dette i en alder hvor de er mye
mindre sårbare, og hvor det er mye mindre konsekvenser. Vi som trenere kan også fremprovosere «små
kontrollerte traumer», som jeg skriver om i 5.1.16, i en «ufarlig alder», i stedet for at man som 19-åring
for første gang får erfare motgang når en A-lagskontrakt står på spill. Da er konsekvensene betydelig
større. Vi bør forberede barna våre på voksenlivet – både i og utenfor fotballen.
For å få referanser og lære seg å håndtere motgang i ung alder bør man også spille kamper i denne
strukturen. Siden man i denne alderen har kort restitusjonstid kan man ha regionale cuper f.eks hver
tredje helg med fire-fem kamper på én dag. Syv klubber i Oslo Vest har opprettet Akademiligaen31, der
man har ulike cuper med de som deltar på akademiet. Dette er for alderskullene 9-12 år.

6.1.5 Tjuvstart på dagens ungdomsfotballmodell med kampplattformer
Fire kretser er i 2017 pilot på en ny modell på kampplattformer32. Ny modell er to år på hver spillform. I
flere år har man nå hatt nivåinndeling i barnefotballen. Det er veldig bra at NFF har gjort et slikt grep.
NFF har vært tydelig på at man skal ikke skal differensiere på nivå i kamper før man er kommet i
ungdomsfotballen, men beholde klasselag dersom man har hatt det eller andre lag som ikke er sportslig
inndelt.
Basert på det vi har funnet ut om den kritiske utviklingsalderen mener jeg det er store fordeler om vi
kan differensiere i kamper fra 10 år, når vi går over fra femmer til syver. Det er selvsagt et krav til
klubbene om at alle skal være med og få et godt tilpasset tilbud uansett nivå. Med kompetente
klubbledere vil klubbene fint kunne håndtere et slikt tiltak. Slike løsninger mener jeg også vil få enda
større effekt, dersom små klubber samarbeidet om differensierte lag. Med årskull på færre enn 20
spillere vil det være vanskelig å differensiere. Dette vil være en administrativ sak, som NFF/krets
eventuelt måtte løse. For klubber med store årskull vil dette være en veldig bra løsning for å få mest
mulig jevnbyrdighet på mestringsopplevelser. Jevnbyrdighet på resultat bør ikke være et tema når vi
hele tiden snakker om å skape mestringsopplevelser. I en kamp som ender 4-4, der en spiller scorer alle
31

http://holmenif.no/holmenif/fotball/leftmeny/holmenakademiet/akademiligaen/

32

https://www.fotball.no/kretser/buskerud/artikkler-2016/nye-aldersinndelinger-pa-vare-spillformer/

55

målene til sitt lag, mens de andre er lite involvert eller mislykkes, da er det ikke jevnbyrdighet på
mestringsopplevelser, men kun basert på resultat. Og resultatfokus er noe vi ikke ønsker, i hvert fall ikke
før puberteten.
Jeg vet at dette er en stor politisk diskusjon, og det er mange hensyn å ta. Dersom vi klarer å få dyktige
sportslige ledere tror jeg disse vil håndtere dette og en slik tjuvstart på ungdomsproblemet vil gjøre oss
mye mer robuste og klare for den kritiske pubertetsfasen.
I Sverige og Danmark er det mer vanlig å ha elitecuper for yngre aldre enn i Norge. Her er et bilde av
Malmøs Gutter 2007-lag for 2016-sesongen (9 år). Jeg anbefaler ikke at vi selekterer, men jeg mener vi
bør differensiere på kamper fra 10 år. Hvis vi gjør dette på en god måte og at alle skal være med, så er
eneste forskjellene at vi differensierer i kamp to-tre år før vi gjør nå, men ellers er alt likt. Og klarer vi å
få større enheter (flere spillere per kull), så øker sannsynligheten for at vi kan gi et bedre tilpasset tilbud
til alle.

Bilde: Malmøs Gutter 9 år, 2016

I nevnte København Boldklubb har man KB Talent fra 10 til 13 år, og dette er bevisst. FCK styrer alt det
faglige i KB og påvirker særlig på KB Talent. Trenerne, som har deltidsstillinger, som studerer
pedagogiske eller idrettslige fag som tar sin utdanning gjennom FCK og det danske fotballforbundet. 33

Figur: Fra 10 år differensierer KB i kampgrupper. Alle er med, men på ulike måter og nivåer.
33

http://www.fck.dk/files/2015-Getty/SchoolofExcellence/KB_Elite_i_sunde_rammer.pdf

56

6.1.6 Sportssjef og samarbeidsformer
Med de tiltakene som jeg foreslår i de foregående punktene under pre-pubertet, så vil det kreve
personer som både har kompetanse og tilstrekkelig med tid og dedikasjon til å gjøre mange viktige
oppgaver for klubben, som for eksempel
- stake ut retning sammen med riktige personer
- utarbeide planer
- følge opp planer
- sørge for gode strukturer
- ha foreldremøter for begge kjønn på alle årskull
- optimalisere treningstider og anlegg
- sørge for store treningsgrupper i tråd med barnefotballbrosjyren til NFF34
- finne rett foreldretrenere/ledere
- finne rett årgangstrenere som har tilstrekkelig kompetanse
- kommunisere med andre idretter i egen klubb, med tilhørende skole og med tilhørende
toppklubb/krets
Dette er noen eksempler på oppgaver som må gjøres for å gi et bra fotballtilbud til barn og ungdom.
Dette samsvarer også med Kvalitetsklubb som NFF har innført35.
Jeg har møtt mange flotte personer som ofrer mye tid, sprer fantastisk idrettsglede og barna elsker
dem. Men det er svært sjelden jeg har møtt noen som både har kompetanse, dedikasjon og tid til å gjøre
en jobb med disse kravene uten at det er personens jobb. Derfor er min refleksjon at for at norske
klubber skal klare å drive etter disse kravene, så må man hente inn en person som kan ansettes som
sportssjef, gjerne i kombinasjon daglig leder rolle i klubben.
Jeg har møtt styremedlemmer i små- og mellomstore klubber (fra 500 medlemmer og færre) som sier at
de er for få til å få inn penger til dette. Noen mener at det er verdt å betale ganske mye penger for å få
en sportssjef i klubben til barnet sitt. Dersom en klubb har 300 medlemmer og øker kontingenten med
2000 kr i året (167 kr/mnd) per spiller har man 600.000 kr til å ansette for, inkludert alle
personalkostnader. Og flere klubber, som har gjort slike tiltak, har merket fort at mulighetene for å
skape mer inntekter øker betraktelig. Stoppen SK (i Drammen) ansatte heltidsansatt sportslig leder juni
2015. Noen måneder senere ansatte de en utviklingssjef på full tid. Og bare ett år etter har de økt daglig
leder stillingen fra halv til hel stilling.
NFFs Kvalitetsklubb kan bli et kjempeløft for norsk fotball. Jeg mener det burde være enda større krav til
kompetanse i arbeid. Det hjelper ikke å ha kompetanse hvis man bruker den kompetansen en time i
måneden for klubben. Kompetansen må være tilgjengelig for at den skal ha effekt, og personen med
denne kompetansen må også være fylt med lidenskap for å kunne ha en dyp effekt for klubben (Collins,
2006).
Med en sportssjef vil man også ha en tettere link til spillerne og har tid til å kommunisere med både
toppklubb og andre lokale klubber. Det vil gjøre at man kan gå dypere inn på samarbeidsmåter og
utveksle erfaring om hvordan løse utfordringer. Temaer som overganger kan også bli lettere både å
håndtere og unngå, fordi man er tilstede i prosessene.
En sportssjef kan også deles på flere klubber. Dersom dette koordineres av toppklubb eller NFF/krets
kan dette få store positive synergieffekter på personal, anlegg, aktivitetsmengde, planverk med mer.

34

https://www.fotball.no/globalassets/barn-og-ungdom/verdier-og-virkemidler/barnefotball.pdf

35

https://www.fotball.no/klubb-og-leder/kvalitetsklubb/

57

Med de kravene som stilles til trenere i form av aktivitet, inspirasjonskilde, koordinering, tilrettelegging
og spesifikk kompetanse, så mener jeg alle miljøer må ha en heltidsansatt sportssjef, med høy
kompetanse på ledelse, spillerutvikling, trenerutvikling, personalhåndtering og relasjonskompetanse.
I min tid som utviklingsansvarlig i toppklubbene Fredrikstad Fotballklubb og Strømsgodset Toppfotball
har jeg besøkt ca 40 breddeklubber og hørt hvilke behov og utfordringer de har. Ofte har jeg hørt
«hadde vi bare hatt en som jobbet med dette til daglig, så hadde vi gjort slik og slik». I to strategimøter
med samarbeidsklubbene til Strømsgodset i 2016 var klubbene samstemte om at det krevde for mye av
dem som frivillige ledere for å gjøre de grepene for å ta klubben et steg videre.
En ansatt sportssjef vil kunne gjøre de nødvendige oppgavene med kvalitet, over tid, som jeg ramset
opp på forrige side.
I min tid som sportssjef i Ready (et fler-idrettslag Oslo Vest med ca 800 fotballspillere) hadde vi store
treningsgrupper for barn fra 5 år samlet, og det gjorde at vi kunne sørge for homogene treningsgrupper.
Vi hadde f.eks hele 2003- og 2004-kullet på en halv bane, og det var ca 80 spillere på denne halvdelen36.
En samme type organisering lagde jeg på FFK Akademiet da jeg var utviklingssjef der37. Med så mange
barn i ganske lik alder samtidig, så finner man likesinnede på banen i større grad. Da kan ansvarlig for
treningen sørge for at flest mulig følger en læreplan tilpasset sitt nivå. Og med så mange spillere kan
man gjør det også enklere å skape økonomi for en sportssjef, fordi det er mange som deler en slik betalt
kompetanse. I tillegg til sportssjef (som også kan være trenerutvikler, trenerkoordinator eller
årskullsansvarlig) er det da 10-20 foreldretrenere som gjennomfører planen under oppsyn av den
sportssjefen.
Hvis man skal ta enda et steg, så har man også spillere på 13- og 14-årslaget på hver gruppe som
faddere, forbilder, idoler og assistenttrenere. Disse kan vise øvelser (mesterlære), de bidrar til tettere
bånd mellom kull, de bygger klubbfølelse, de bidrar til en tryggere hverdag gjennom at de vil ta ansvar
for mobbing i skolehverdagen, de lærer selv å bli bedre på ledelse og kommunikasjon og de vil også føle
seg involvert i en klubb og et samfunn.
Nedenfor viser jeg et bilde av baneoversikten til Ready sommeren 2013. Alle 800 spillerne trente på
denne banen. For å optimalisere en slik utnyttelse av arealer og sette sammen grupper, må man også ha
tid og innsikt i alle lag og kull.

36

https://www.youtube.com/watch?v=WOn4HO1mXoQ&feature=youtu.be

37

https://www.youtube.com/watch?v=_MGMudK_K_U

58

Figur: Baneoversikten til Ready sommeren 2013, som involverte ca 800 spillere
I en klubb som har store kull (f.eks 50 gutter i hvert kull), er det enkelt å trene samlet og til og med trene
sammen med kullet over og/eller under. For å kunne gi barnet tilpasset påvirkning på tilpasset nivå må
barna møte mest mulig jevnbyrdige med- og motspillere. Alderskullet kan ikke være avgjørende når vi
kjenner til de store sprikene i utvikling, nivå og motivasjon.
Selv om man som liten klubb klarer å ansette sportssjef eller dele en sportssjef med andre klubber, så vil
man få utfordringer med å gi godt tilbud til alle, når man har få spillere per kull. Tiltak som nevnes i NFFs
barnefotballbrosjyren er da å trene med sammen med kull som er yngre eller eldre enn seg. I tillegg til
det mener jeg at nærliggende klubber bør samarbeide. Og i noen tilfeller kan det faktisk være
hensiktsmessig for å barna et best mulig tilbud å slå sammen klubbene.
Optimalt sett mener jeg vi burde hatt færre klubber. Jeg tar et eksempel med Konnerud, som er en stor
klubb i Drammen med nesten 1000 fotballspillere. Det er tre barneskoler med to paralleller på hver
skole som sokner til Konnerud. Konnerud kunne i stedet vært tre klubber der disse barneskolene
representerte hver klubb og hadde 300 medlemmer hver. Når de har samlet disse barneskolene i én
klubb, så skaper det synergieffekter på klubbdrift, utnyttelse av anlegg, personal og det er enklere å
trene med store grupper samtidig. Man kan uansett i starten ha for eksempel treninger i en gymsal på
hver sin skole hvis det er hensiktsmessig.
I Drammen er det spillere som melder overgang til andre klubber fra de er 9-10 år. Etter min erfaring er
det tre årsaker til dette:
1. Noen melder overgang til Strømsgodset IF fordi man forbinder det med toppklubben
Strømsgodset Toppfotball. Dette er noe begge klubber forsøker å forklare, og vi forsøker også
forhindre overganger mellom lokale klubber.
2. Deres lokale klubb har få spillere som er motivert til å trene for å bli bedre eller holder et for lavt
nivå til å bli utfordret
3. Deres lokale klubb har et for dårlig treningstilbud (f.eks ingen trening på vinteren eller trenere
som ikke har kompetanse eller har interesse)

59

Dette er noe vi ønsker å unngå. Og man kan kritisere foreldrene og barna for at de har fokus på seg selv,
men det er i hvert fall realiteten, og vi kan ikke tvinge barn til å bli i en klubb. Da må vi heller se hvordan
vi kan forbedre tilbudet der barnet er.
Hvis vi kan skape sterkere klubbmiljøer lokalt ved å slå sammen, så vil vi sannsynligvis få alle til å forbli i
sitt lokale klubbmiljø. Stoppen SK er en nystartet klubb som består av Liungen, SpaBra og Drammen
Strong. Barnefotballen i de to sistnevnte lever ennå videre. Stoppen er en av svært få klubber med
heltidsansatte på fotball i Buskerud foruten toppklubben, og Stoppen har til og med tre heltidsansatte.
Det ville være veldig spennende å se effekten av om vi kunne gjøre de samme flere steder i
Drammensregionen. Hurum-landet består av ROS, Slemmestad og mange småklubber. Sammen kunne
man skapt et sterkt og robust miljø. Kongsberg er en stor klubb og kunne fått enda større slagkraft
sammen med Skrim og andre mindre klubber. Birkebeineren/Solberg og Åssiden/Drammen Ballklubb
kunne slått seg sammen to og to, eller til og med alle fire og blitt en sterk klubb. Muligens er
sammenslåing uheldig av ulike årsaker, men jeg tror samarbeidsformer kan løse mye. Dessverre er det
ikke mulig for deler av klubben å slå seg sammen. For eksempel kunne det være smart at fire klubber slo
seg sammen på gutte- og jentesiden i årskullene 10 til 19 år for å skape store miljøer i disse årene, men
at de under dette var egne klubber. Dersom det er begrensninger i FIKS eller i regelverket til NFF, så er vi
tilbake til strukturen som begrenser læringsprosessene. Barnas behov og læringsprosesser bør settes i
foran, og så kan vi justere regler og struktur deretter.
I en drømmeverden kunne det vært spennende om NFF stiller et krav til størrelse på kullet man skal
melde opp lag i. F.eks «klubben må ha 80 registrerte spillere i et kull for at man skal få melde på lag i
seriesystemet». For å løse dette vil man måtte både ta steg på rekruttering og man måtte finne en klubb
å slå seg sammen med. Dette vil gjøre klubbene mer robuste uten at det ødelegger muligheten for å ha
treninger på sin lille lokale plass i tillegg. Dette er nok langt unna realiteten, men en spennende tanke.
Tidligere viste jeg til organisasjonskartet til København Boldklubb, moderklubb til FCK, og denne figuren
vil også berøre sportssjef eller årskullsansvarlig. Det er 100 spillere i hvert kull, og det er en ansvarlig
årgangstrener på hvert kull. Og over disse kullene er det en sportssjef. Dette hadde ikke vært mulig med
20 spillere i hvert kull. Legg merke til at lagene er foreldredrevet. 38
I punkt 5.1.11 nevner jeg hvordan KB deler inn de 100 spillerne etter kvartiler de er født og justerer
deretter for biologisk alder. Og så justerer de enda en gang for sportslig nivå dersom det er
hensiktsmessig. Dette nevner jeg også om oppstarten i kap 6.1.1, og dette er kun mulig dersom man har
store årskull.

38

http://www.kb-boldklub.dk/media/1360/kb_mikrofodbold_folder_web.pdf

60

Figur: Organisasjonskartet til KBs Mikrofotball U4-U9. 39

6.1.7 Innføre krav om fysisk aktivitet i barnehager
Dette og det neste punktet vil handle om noe større enn fotball, nemlig hele samfunnet og helt konkret
folkehelsa. Jeg tar dette med fordi det berører de samme områdene, og med fotballens sterke posisjon,
kan vi skape unike synergier som både nasjon spesielt og som fotballnasjon spesielt.
Som jeg skriver i 5.2.4 fra Canada-rapporten: For at vi skal løse fremtidens fedmeutfordring, så er kravet
til langvarig fysisk aktivitet, altså livslang bevegelsesglede, minimum én time høy intensitet
aktivitet/trening hver dag. Dette er helt overordnet for barn, uavhengig av fotball/idrett eller ikke. Dette
mener jeg vi som samfunn må ta innover oss. Hvis vi lar dette være tilfeldig, altså bli opp til foreldre, så
kan barn av foreldre som ikke legger til rette for fysisk aktivitet få en uheldig start på et fysisk aktivt liv.
All læring bygger på tidligere erfaringer som jeg skriver om i punkt 5.1.1 om læring. Det betyr at hvis et
barn er lite i aktivitet i barnehagealder, så vil barnet få utfordringer med å like idretten fra skolestart, da
det vil slite med å få nok mestringsopplevelser. Alle barnehager bør derfor tilnærmet daglig ha leker
med betydelig fysisk aktivitet på timeplanen kontinuerlig gjennom uka. For å tilrettelegge for dette, bør
barnehagen ha tilknytning/tilgang til idrettsanlegg, evt fri mark. Helt essensielt er det at barna opplever
positive emosjoner til aktiviteten, og da er aktivitetslederen sentral. Han/hun må være en
relasjonsbygger og tilrettelegge for mestring. Det gjør at barna lettere liker aktiviteten og potensialet for
å bli mer fysisk aktiv i fremtiden øker betraktelig.
Toppklubber kan gjerne bidra med både kompetanse og personal til dette, dersom «Norge AS»
iverksetter noe slikt og investerer i fremtiden.

39

http://www.kb-boldklub.dk/media/1360/kb_mikrofodbold_folder_web.pdf

61

Konsekvens:
1. Barnehagene må ha et personal som dekker disse kravene
2. Barnehagene må ha en timeplan og lokaler/anlegg som muliggjør dette
3. Barnehagene må særlig ha fokus på de som virker minst interessert og erfarne i aktivitet.
Laveste-nivået må heves betraktelig, slik at alle erfarer mestring og positive opplevelser til
aktivitetsleker.
27.november 2015 kom en pressemelding fra kunnskapsdepartementet om at de ønsker at
fylkesmannen kan føre tilsyn med barnehagene (regjeringen.no). For at vi skal skape nasjonale
standarder og sikre at ALLE ivaretas, så mener jeg at slike tilsyn er helt nødvendig. Det gjør at vi son
nasjon jobber samlet.
4. Idretten bør inn på de lokale barnehagene, forsterke arbeidet som gjøres og bidra til
forbildeeffekten.

6.1.8 Innføre minst én time høy intensitetstrening på skolen hver dag
Skolen har den fordelen at den er obligatorisk for alle barn. Å legge fysisk aktivitet inn i skolen vil derfor
være den mest sikreste måten å få alle med på. Man kan legge det inn i SFO-tiden, da skolen er ferdig
tidlig på ettermiddagen, og SFO-tilbudet er utbredt. Likevel:
I alt deltar over 60 prosent av 6-9 åringer i SFO. Deltakelse i SFO er mer utbredt blant 6-7 åringer
enn blant 8-9 åringer, med deltakelse på henholdsvis 75 og 47 prosent. (ssb.no/kontantstotte)
Som årsaker nevner Statistisk Sentralbyrå at eldre søsken er hjemme eller at foreldre/besteforeldre er
hjemme. Det betyr at mange ville falle utenfor en SFO-ordning. For å unngå tilfeldigheter og skal vi følge
NFFs verdi om likeverd, må vi sikre oss at alle barn får de samme mulighetene. Fedme er fremtidens
største folkesykdom. Den sikreste måten å skape livslang bevegelsesglede er at fysisk aktivitet
inkluderes daglig i skolehverdagen. Da favner vi alle. Dette vil medføre enorme kostnader for Norge AS,
men kostnadene ved fremtidens helseproblemer pga inaktivitet vil også være enorme pluss at
livskvaliteten vil påvirkes betraktelig. Fremtidens kostnader ved fedme vil berøre mange aspekter ved
samfunnet, og vi må investere i fremtidens borgere for at de skal bidra mer enn de krever. Vi vet at det
er store forskjeller på levestandard, at mange barn er inaktive og at overvekt ser ut til å bli den store
folkesykdommen hvis vi ikke snur trenden. Barn leker ikke noe mindre nå enn før, men de leker
annerledes, og skjermen er veldig ofte inkludert, noe som betyr manglende fysisk aktivitet.
Med tanke på det vi vet om fremtidens helseutfordringer, så mener jeg at hele nasjonen må ta ansvar
for å skape en bevegelsesglede så tidlig som mulig. Da må skoler/kommuner ansette/engasjere de
trenerne/aktivitetslederne som er dyktige på å bygge relasjoner og skape mestringsfølelse, slik at barna
etter hvert vil like idrett. Dette er noe som jeg belyste med Damasios somatiske markør for læring før 6 år.
På langt nær alle skoler har personal med tilstrekkelig kompetanse på trening. Og om de er interessert
er også tilfeldig. Idretten har både kompetanse og interesse i å bidra. Mange gode trenere har
aktiviteter på kveldstid, og de kan fint kombinere trening på dagtid. Norge AS kan engasjere de mest
kompetente trenerne for dette behovet, slik at alle barna kommer i aktivitet og opplever mestring.
Idretten kan ta ansvar for fysisk aktivitet fra kl 14 til 15.30 hver dag i hele Norge.
Fotball er uten tvil den største idretten i Norge, som den er de fleste andre steder. Og dersom man går
til toppklubb, så vil man også ha en betydelig aktør og et forbilde som innbyggerne vil ha tilknytning til.
62

Det er selvsagt unntak her, men en toppklubb har en forbildeeffekt. Det vil også være enklere å finne
personal til en toppklubb enn en skole eller breddeklubb. Det betyr ikke at all aktivitet må være fotball.
Den opprinnelige tanken med Telenor Ekstra, NFFs prosjekt med trening etter skoletid, var også å drive
andre idretter enn kun fotball. Det har nå blitt kun fotball, og det kan gjøre at fotballen som idrett bli
uglesett av andre idretter. Fotball tar hele hånda når man får muligheten. Fotballen kan være dyktigere
på å tilby variasjon for de som liker det. Man kan lage ulike aktiviteter hver dag. Det kan for eksempel
være mulig å velge fotball fire av fem dager, men for andre som ikke liker fotball, kan man velge andre
aktiviteter.
Som jeg skriver om i punkt 5.2.4, så har det vært igangsatt prosjekter i skole/SFO-systemet, som for
eksempel i Asker og i Drammen, som har vært svært vellykket. Kanskje er det bedre at dette ikke er opp
til hver kommune eller skole å vurdere. Det kan gjerne være ulike løsninger på kommuner og skoler,
men for å sikre oss at alle barn er i fysisk aktivitet hver dag, så må det være en nasjonal plan som er
tydelig der man også kan gjøre kommunale tilpasninger.
Drammensskolens prosjekt i bydelen Fjell finansieres av statlige penger samt midler fra prosjektet «Fjell
2020». Fra skolestart høsten 2017 vil tilbudet gjelde for første til fjerde trinn. Og i 2018 rulles tilbudet ut
til flere skoler i Drammen. Jeg mener at når erfarer slike gode løsninger på flere steder, så bør det rulles
ut over hele landet. Jan Tore Sanner besøkte Fjell i januar 2017 og er imponert og sier at slike
områdetiltak er essensielle for å ruste seg mot fremtiden40.
Eventuelt, kan vi iverksette daglig Aktivitetsskoler (AKS) på hver skole i hele Norge. Det kan være gratis
for de som har mindre enn 500.000 årlig familieinntekt, så alle har muligheter. Da kan man også si at de
som får det gratis må stille med én forelder to dager i uka kl 14 til 16 for å bidra og samtidig lære. Dette
medfører økt høyere fysisk aktivitet, utjevner forskjeller samt gir bedre integrering blant barn og foreldre.
Strømsgodsets trenere eller A-lagsspillere kunne bidratt masse her. Dersom slike forbilder
kommuniserer noe til en 10-åring, så har dette en større effekt enn om en forelder eller en lærer sier
det. Forbildeeffekten har en stor verdi. Fotballen kan også tilrettelegge for læring av sosiale ferdigheter
på trening, gjennom lagbyggingsoppgaver, fadderordninger, mesterlære med mer.
Eventuelle konsekvenser:
1. Norge AS tildeler midler til personal- og driftsmidler til de konkrete toppklubbene/kretsene eller
andre best mulig egnede instanser som tar dette ansvaret. Dette vil spare personalkostnader på
andre instanser, som f.eks SFO.
2. Norge AS investerer i anlegg som tilrettelegger for fysisk aktivitet uansett årstid og vær på hver
barneskole. Å tilknytte skoler til idrettsklubber vil da gi en betydelig synergi, slik at både idrettslag og
skoler kan benytte seg av kunstgressbaner, ballbinger, flerbrukshaller med mer.
3. Alle toppklubber som får lov til å få et slikt ansvar må iverksette en strategi som dekker behovet til
befolkningen. Viktig at dette går innenfor avdelingen sport/utvikling, og ikke på avdelinger som
marked eller samfunn, da det er sport som har kompetansen på dette. Det gjør at man kan lage flere
stillinger der aktiviteter på skolene er en del av stilingen. Det er selvsagt at alle A-lagsspillere,
eventuelt yngre spillere, som egner seg for slike besøk også er med på dette.
4. Der det ikke finnes toppklubb eller at det ikke passer at toppklubb bidrar med dette, kan NFF/krets
eller en godt drevet utviklingsklubb stille med egnet personal på en slik måte at fotballen gir både
helsemessig effekt og spillerutviklingseffekt.
40

https://www.drammen.kommune.no/aktuelt/aktuelt/statsrad-jan-tore-sanner-besoker-fjell/

63

6.2. Pubertet
Det skjer store omveltninger i denne fasen:
 Fra barneskole til ungdomsskole, som medfører mer skolekrav
 Barnefotball til ungdomsfotball som ofte medfører høyere krav av ulik karakter (f.eks mengde,
prestasjons-/resultat-press, seleksjon)
 Vekstspurten inntreffer på ulike tid. Om man er tidlig eller seint ute oppleves som kjipt.
 Presset på utseende øker
 Man får lov til å ha Facebook-konto (13 års aldersgrense) – som gir store påvirkninger
 Metakognisjon starter. Spillerne stiller seg store spørsmål om seg selv f.eks hvem er jeg, hvordan
er jeg
Av disse omveltningene kan vi gjøre noe med strukturen, og da tenker jeg på de to første punktene som
er styrt av oss voksne, nemlig skolestrukturen og fotballstrukturen. Jeg starter med fotballstrukturen.

6.2.1 Skap ro i den kritiske utviklingsfasen – aktivitet og kampplattform
Det vi ikke har satt i gang før 13 år, bør vi heller ikke sette i gang før de er 16 år, slik at vi respekterer den
komplekse tilværelsen ungdommene blir utsatt for. Da vil jeg heller, som jeg foreslår i punkt 6.1.4, at vi
tjuvstarter på de prosessene vi nå setter i gang fra 13-års alderen. Gitt at mine forslag om økt
treningsmengde og differensiering i kamper pre-pubertet, har jeg følgende forslag pubertetsfasen:
 Treningsmengde bør ikke økes, men kanskje reduseres fra daglige treninger (som de har fått
pre-pubertet) til fire-fem økter i uka samt at belastning tilpasses spillerens biologiske alder,
vekstspurt og tilpasningsevne.
 Differensiering i kamper starter ikke i denne aldersgruppa, men i 10 års alderen, slik at man er
vant til dette når man kommer inn i den kritiske fasen. Den eneste endringen bør være
spillformene endres fra syver, nier (fra 12 år) til ellever (fra 14 år).
 Seriestrukturen bør være den samme fra 10 år og ikke ha opp- og nedrykk før G16, men at
klubbene melder seg på det nivået de mener er riktig for jevnbyrdighet, og NFF/krets, evt NTF
kan overstyre dette dersom det er uhensiktsmessige vurderinger. Dette vil gi mer utviklingsro og
sette individet i fokus. Dette vil også bli bedre håndtert med aktive og kompetente klubbledere,
som f.eks sportssjefer i store stillinger.
 Det bør være mulig for spillere som har lav biologisk alder å spille et eller to år ned. For å få en
sosial aksept for dette må det løftes opp som et viktig punkt, ikke bare være som en åpning for
det i et regelverk og at det står som siste punkt på en godt gjemt informasjonskanal. Når man
heller ikke har opp- og nedrykk, vil man heller ikke ha sterke incitamenter til å bruke eldre
spillere, men som er mindre av vekst for å vinne kamper. Målet må være å skape
mestringsopplevelser med passe utfordringer.

6.2.2 Skap ro i den kritiske utviklingsfasen – skolestrukturen
Som jeg skriver om i punkt 5.1.11 under søvn, så sier forskning at ungdom trenger mer søvn, pluss at
den biologiske klokka viser at man er bedre i stand til å lære kl 10 enn kl 8 eller 8.30. Galterud
ungdomsskole i Drammen viser til forskning som er gjort om søvn, og de har som sagt utsatt skolestart
til kl 9, for å tilpasse seg ungdommens biologiske klokke. Resultatene virker å være positive både for
Galterud, og flere skoler i andre land har forsøkt dette. Jeg mener at vi bør tilpasse strukturene til det vi
vet og endre på skolestart på ungdomsskole og videregående skole som en nasjonal struktur.
Det er kommet motargumenter om at elevene selv vil forskyve døgnet, men som jeg henviser til fra
undersøkelser, så har dette virket positivt på oppmøte og læreevne flere steder.
64

I tillegg til skolestart er det også nødvendig å se på fysiske
belastningen for eliteungdomsspillere i form av
treningsmengde. NTG-U og WANG-U skaper utfordringer
for disse elevene. Dersom disse timene kan erstatte
treningene på kveldstid, så kan det hende at det gir en
positiv effekt, men av erfaring så har kun de færreste
skolene samme trenerteam på skolen og i klubb, og da blir
belastningsstyringen ikke optimal. Med refleksjonene fra
punkt 6.2.1, så mener jeg at belastningen må ned.

6.2.3 Større nåløye, mindre seleksjon og justere skeivfordelingen nasjonalt
Som vi vet fra kap 5.1.10 om biologisk alder, så kan det være enorme forskjeller på biologisk alder og
modning i puberteten. Da bør vi velge måter å selektere på som gjør at vi håndterer en slik variasjon på
en god måte. U15 er det første landslaget, og landslag er en del av en internasjonal struktur, så kan det
være lurt å fortsette å ha landslaget på G15. Med forslaget i punkt 6.1.5, så får
Toppklubb/utviklingsklubb/krets (TUK) og dermed NFF oversikt lenge før vekstspurt, og spillere kan i
større grad ha mer tid på seg på å «overbevise» på riktige kriterier.
Som jeg viser til i kap 5.3, så er det store forskjeller i Norges landsdeler. Hålogaland har ca 10 ganger så
mange spillere gitt folketall som Oslo har. Hvis vi velger å beholde samme modell videre om starting av
sone fra 12 år, så bør det i hvert fall være «like vanskelig» å komme med på sone om man bor i Oslo
eller i Hålogaland. Jeg mener dog vi bør gjøre det samme som jeg foreslår i punkt 6.1.5 og forlenge hele
denne brede modellen til og med 17 år. Det gjør at vi både utvikler og kartlegger spillere i en alder hvor
det er store ulikheter i biologisk alder/modning. Kravet til deltakelse er høyt eierskap til egen utvikling.
På denne måten vil en nasjonal struktur, gjerne med bruk av toppklubb og utviklingsklubber, sørge for
en systematisk påvirkning og kartlegging – over syv-åtte år - basert på det vi vet om læring.

6.2.4 Øke kunnskapen om kritisk utviklingsfase
Kompetansen om mulighetsfaser og kritiske faser er mangelfull hos trenere. Selv visste jeg lite om dette
før jeg hørte Aksel Bergos foredrag på La Manga. Hvis vi ikke kjenner til mulighetsvinduene, så vil
læringspåvirkningen bli mindre effektiv. Den norske trenerutdanningen har tatt store steg de siste
årene, men det bør tas enda noen steg videre, slik at pensumet og veilederne blir enda mer spisset på
hva man som trener må kunne. Portugal har en anerkjent trenerutdanning, og her har de tre
undervisningsdager i uka i ett år. Det andre året må kursdeltakerne ha ett praksisår i klubb. Dette gjelder
alle de fire trinnene i UEFA-utdanningen (C, B, A og Pro). I tillegg til kunnskap om mulighetsfaser og
kritiske faser i treningen av unge spillere er det mye annet som vi i Norge begynner å bli veldig dyktige
på, men som ikke er strukturert inn i utdanningen, for eksempel kunnskapen vi har om spillet, om
læringsprosesser og om trenerens relasjonskompetanse. NIH og NFF bør sette mye høyere krav til
deltakerne gjennom et enda dypere og mer omfattende innhold.

65

6.2.5 Kritiske spørsmål vedrørende Akademiklassifiseringen
Akademiklassifiseringen (TFS, 2016b) mener jeg er et svært bra tiltak for å sikre både sunn klubbdrift,
godt utviklingsarbeid i toppklubber og generelt en investering i norsk fotballs fremtid. Det er noen
spørsmål i kriteriesettet som jeg likevel vil belyse og problematisere.
I akademiklassifiseringen er det spørsmål om klubben har identifisert potensielle toppspillere (12-19 år) i
sin region under område 2 om spillerlogistikk. Det spørres også om kartlegging av de samme årskullene
under punkt 5 om treningsprosessen. Under område 7 om skole/fotball får man poeng for både trening i
skoletid både på ungdoms- og videregående skole. Det spørres også etter om trenerne er de samme.
Under område 8 om samarbeidsmodeller spørres det også etter om klubben har oversikt over de
fremste satsningsspillerne.
Når det gjelder treninger i skoletiden, så mener jeg dette bør kuttes når barna er i kritisk utviklingsfase,
da belastningsstyringen i liten grad er tilstede, og den i hovedsak blir altfor stor. I klassifiseringen bør det
være poengtrekk for å ha trening i skoletiden med andre trenere enn man har på kveldstid.
Fokuset på satsningsspillere i 12-19 år kan være en risikabel inngang dersom man går smalt til verks og
ikke tar innover seg de store biologiske ulikhetene i den kritiske utviklingsfasen.
Under område 9 om produktivitet får man poeng for å ha landslagsspillere på G15. Når man vet om
disse forskjellene som er berørt gjennom hele denne oppgaven og de tilfeldighetene som spiller inn på
det første landslaget, så mener jeg at det er mot sin hensikt å gi poeng for landslagsspillere på G15.
Derimot mener jeg at det andre året med landslag er mer riktig.
Under område 6 om kampplattform starter man spørsmålene på 13 år. Basert på det vi vet om læring i
prepubertetsfasen pluss det å kjenne på og håndtere motgang i tidlig alder, mener jeg bør starte med
differensiering i kamper fra 10 år.
Slik spørsmålene er formulert kan det forsvares ved at man ser bak problemstillingene jeg har belyst,
men jeg mener det er et svært viktig signal å sende til alle miljøer om at forskjellene i pubertetsårene
(12-16 år) er så store at under alle områder vi berører disse og gir former for belønning, må dette
håndteres med stor forsiktighet.

6.2.6 Én kontakttrener for hver eliteungdomsspiller
Alle skoleelever har en kontaktlærer på skolen som er ansvarlig for elevens utvikling. For å sikre oversikt
over belastning, motivasjon, trivsel og utvikling for alle som har høyt eierskap til egen utvikling, bør vi
også i fotballen ha vår form for kontaktlærer. Alle eliteungdomsspillere fra for eksempel 12 år (eller før
ved unntak) bør ha en kontakttrener. Denne kontakttreneren bør være tilknyttet toppklubb, NFF/krets
eller en godt drevet utviklingsklubb og må ha tilstrekkelig kompetanse om unge spillere. Alle
kontakttrenerne bør følge et system, slik at man jobber på samme måte, for eksempel med en app som
de norske håndballjentene bruker, Sparta Nova Monitoring.41 Et annet alternativ kan være det tidligere
nevnte monitoreringsverktøyet Skillrace, som KX Products jobber med og som TFS har inngått samarbeid
med.

41

http://www.vg.no/sport/haandballjentene/foerst-i-verden-med-helse-app-for-ol-utoevere/a/23878319/#xtor=CS4-

66

En spiller bør helst ikke ha mer enn en to fotballarenaer i uka for å få en mest mulig oversiktlig hverdag.
Dersom han spiller i en breddeklubb bør han i tillegg ha kun toppklubb ELLER krets. Hovedjobben til
kontakttreneren bør være å kommunisere med både spilleren, foreldre, lærere og alle trenerne som er i
spillerens daglige liv, for en best mulig håndtering av alle arenaer.
Lage Sofienlund, nåværende trener for Strømsgodsets Eliteakademi G14, beskrev den tette
oppfølgingen av Norges Skiforbund da han var skitrener for Konnerud IL for noe år tilbake. Personene i
skiforbundet spurte hvordan det gikk med «Hilde, Mette og Janne» og hvordan utviklingen deres var.
Skiforbundet hadde veldig god oversikt over alle ungdommene som trente for å bli gode på ski.42 En
lignende måte burde være mulig for norsk fotball også, med de store ressursene fotballen har kontra
andre idretter.

6.2.7 Juster treningsgrupper og evt kamptropper etter biologisk alder
Strømsgodset har gitt tilbud til flere spillere om å trene med et år yngre spillere på vårt Eliteakademi.
Disse spillerne har da fått mer ro til å utvikle seg med homogene spillere med tanke på biologisk alder.
Det burde være åpninger for å gjøre det samme med kamper også, ikke minst under tiltak som norske
toppklubber organiserer, som f.eks Nasjonale Elitetiltak.
Dette kunne også være en mulighet for nåværende Landslagsskole. Dersom man ser spillere som viser
høyt eierskap til egen utvikling, men som har en ung biologisk alder, kan delta på et eller to alderskull
yngre.

6.2.8 Selvregulering inn som en sentral del av metodikken
Med bakgrunn i resultatkapittelet virker det som om evnen til å tenke over sin egen tenkning, altså
metakognisjon, starter for fullt like før, eller i inngangen til puberteten. Selvregulering i ung alder viser
seg som en av de mest fremtredende faktorene for nivåforskjeller som senior. Med en slik viten, mener
jeg det er veldig viktig at vi lager strukturer som gjør at vi gir spillerne utvikling i denne læringsformen.
Strømsgodset Toppfotball har som nevnt laget en læreplan for læreevne basert på de fire
læringsarenaene. Selvregulering er en av disse fire og står sentral i vår metodikk med spillere fra 12 år.

6.3 Post-pubertet
6.3.1 Reduser mengden og øk kvaliteten
Også etter puberteten er det stort behov for god belastningsstyring. Kravet til videregående skole er
høyt, søvnbehovet er fortsatt høyt (og forskjøvet) og spillerne nærmer seg senioralder og den
profesjonelle delen av fotballen. Vi fotballedere bør sørge for at strukturen rundt preges av ro. Det betyr
ikke at kravene til det som skjer på banen reduseres, tvert imot. Kravene på det som skjer på banen må
til enhver tid være av topp kvalitet, dersom vi skal nærme oss det europeiske toppnivået. Det er nettopp
derfor spillerne trenger mer ro for å klare å heve nivået og intensiteten i spillet. Det eneste vi med stor
sannsynlighet kan si om internasjonal fotball er at tempoet og intensiteten blir enda høyere. Det må vi
ta innover oss og trene deretter. Jeg mener at dersom vi ikke kan trene med maks tempo, er det kanskje

42

Samtale med Lage Sofienlund, tidligere skitrener i Konnerud IL og trener for Eliteakademiet i Strømsgodset i
2017

67

best å la være å trene. Man kan i stedet trene andre former, for eksempel jobbe mentalt alene eller i
par/grupper.
Spesifisitetsprinsippet og Damasio viser til at hvis vi ønsker høyt balltempo og at vi må håndtere et
komplekst spill, da må dette også være det vi gjør i trening. Dersom man ikke er tilstrekkelig uthvilt til
trening i full fart, bør man gjøre noe annet.
Dersom en klubb har et samarbeid med en skole og trenerne der ikke er de samme som på kveldstid,
kan det hende det er bedre å ta bort disse treningene, slik at man heller får energi til å trene optimalt
med mye energi når man først trener i den klubben som man følger utviklingsløpet i.
Pål Arne Johansen, ny landslagstrener på G18/19, er på klubbesøk rundt omkring i Norge. Han ser på
økter, både på morran og ettermiddagen, med skole og med klubb.
"Etter én måned i jobben, har jeg allerede en hypotese om at skoletreningene som foregår så
tidlig som klokka åtte om morgenen, ofte er mer prestasjonshemmende enn
prestasjonsfremmende for våre norske fotballtalenter mellom 16 og 19 år. Jeg ser både trøtte
spillere og trenere som sammen jobber med aktiviteter med lav kompleksitet, og ikke minst med
for lav intensitet og tilstedeværelse. Jeg tror spillerne ofte ville hatt bedre av å stå over økta enn
å gjennomføre den..."
(Pål Arne Johansen, 2017)
I Norge er det mange videregående skoler med toppidrett. På de aller fleste stedene er lærerne på
skolen ulike de som er trenere i klubb. I andre idretter enn fotball kan det være gunstig med en slik
modell. Fotball er imidlertid en intensitetsidrett, med en annen treningslære enn det er for eksempel i
utholdenhets- og styrkeidretter. Dersom spillere i toppklubb har treninger i skoletiden, bør det være et
krav at spillerne har de samme trenerne i skoletiden og at toppklubben styrer fagplanen. Hvis ikke er
faren stor for belastning, feiltrening og konkurrerende regimer, som kan medføre skader og stagnasjon.
Spillerne hos NTG/Stabæk og NTG/Tromsø har de samme trenerne på skolen som i klubb, og den
samme spillergruppa. Da kan trenerne styre intensiteten og innholdet etter hva hver enkelt trenger, og
således har full kontroll på spillerens uke. Det er flere som har fått til en god ordning gjennom god dialog
og gode prosesser, men som ikke er forankret i en struktur. Stabæk har også NTG-U hvor de også har
samme trenere på dagtid som på kveldstid og har derfor et helhetlig seksårsløp.

6.3.2 Forlenge utdanningen, både sivilt og fotballmessig
Vi fotballtrenere og fotball-ledere ber ofte spillerne være tålmodige, noe jeg belyser i punktet 5.2.6 om
kampplattformer. Imidlertid er det vi ledere som setter en struktur som gjør at man må gjøre ganske
store valg etter man er ferdige med videgående skole. Da er også junioralderen ferdig, slik NFF definerer
aldersgruppene. I Norge er det store krav til å ta høyere utdannelse, og dersom man ikke får A-kontrakt,
så er det mange som da gir opp som 19-åring.
Molde har gjort ett spennende grep, nemlig at videregående skole blir fireårig.
Toppidrettsklassetilbudet ved Molde vgs er opprettet for å gi skoleelever på høyt idrettslig nivå det som
alltid er knapphetsfaktoren når store treningsmengder og skole skal kombineres: TID. Dette er ivaretatt
gjennom at det normale treårige løpet i videregående skole innenfor utdanningsprogram for
studiespesialisering er fordelt over fire år. Et unikt samarbeid med Møre og Romsdal Idrettskrets gjør at
den organiserte idretten på klubb-, krets-, regional- eller landslagsnivå har ansvaret for idrettsdelen av

68

opplegget, mens Molde vgs sørger for at elevene får et fullverdig vitnemål fra utdanningsprogram for
studiespesialisering. 43
Dette er nok et eksempel på en god lokal løsning, som ikke er avhengig av at man er i Molde for å kunne
gjøre. Argumentet om tid er åpenbart, og dette burde la seg gjøre over hele landet. Jeg mener vi kan
ikke la tilfeldigheter avgjøre. Dersom vi vet at tid er viktig, så det legges nasjonale føringer på at slik skal
det være. Det bør inn i akademiklassifiseringen.
Som jeg har beskrevet tidligere er overgangen fra junior til senior krevende. ECA-rapporten beskriver
også denne overgangen fra akademiet til A-laget som den mest utfordrende for alle akademier. NFF
deler spillerutvikling inn i aldersgruppene 6-12, 13-16 og 17-21 år. Det er et bra signal at det går til 21 år,
men NFF har selv definert junioralder til å være ferdig når de er 19 år. Jeg mener det ikke er rettferdig å
skylde på spillernes utålmodighet når vi har strukturer som skaper slik utålmodighet. Det hadde vært et
kjempesignal å operere med opp til f.eks 21 eller 22 år. Da hadde man i større grad tatt hensyn til det
man vet om biologisk alder og modning, og at alder for prestasjonstopp er rundt 27 år.
Strømsgodsets justering med rekruttgruppe virker å være smart, slik at det er flere 20-21 åringer som
fortsatt kan være med. Det som Strømsgodset ikke har gjort noe med er strukturen rundt. Det
videregående løpet er treårig, og klubben har ikke noe opplegg til spillere etter videregående.
Hødd har tilbudt A-spillere å jobbe på deres Fotball-fritidsordning etter A-treningene. Dette er en veldig
god løsning, men den kommer som en konsekvens av manglende økonomi til å tilby en heltidsstilling,
mer enn at løsningen er i tråd med å utvikle spillerens karakter eller som pedagog og få praksis for
videre studier.
Hver toppklubb bør ha et tilbud til alle spillere etter ungdomsskolen som passer til spillerens behov og
egenskaper. Heller ikke alle bør gå på studiespesialiserende videregående skole. Folk er forskjellig, og
klubbens øverste sportslig leder bør sørge for at en slik struktur skapes og ha personal som sørger for at
spillerne får en god hverdag med trivsel og utvikling, også utenfor banen.
De som er ferdige med vgs bør få oppfølging på videre studier, praksisplasser på SFO, jobbe som
lærervikar, erfaring i samarbeidende bedrifter (sponsorer) eller internt i klubben, for eksempel marked,
media, regnskap – alt avhengig av hva motivasjon og egenskaper spilleren har.

6.3.3 Kamparena
For de som nesten spiller på A-laget
Dersom en spiller som ansees som potensiell toppspiller i egen klubb (og gjerne aktuell for videresalg),
må den som er overordnet sportslig ansvarlig sørge for at spilleren får kamptrening på høyest mulig
nivå. F.eks hvis en fremtredende U19-landslagsspiller hos Strømsgodset antas å få minimalt med
spilletid på A-laget til Strømsgodset, der alternativet er andrelagsspill i 3.divisjon, så skal det være særs
gode argumenter for at han ikke skal leies ut til en 1. eller 2.divisjonsklubb som passer til hans profil.
Man må få mye erfaring på høyest mulig nivå så tidlig som mulig, uten å forhaste seg. For Strømsgodsets
del er det dette som skjer i januar 2017. Flere dyktige unge spillere blir lånt ut til 2.divisjonsklubber for å
få kamptrening på høyere nivå enn 3.divisjon.
En eliteserieklubb med en sterk spillerutviklingsprofil bør ha sitt andrelag i 2.divisjon for å gi for å gi
referanser til unge spillere som skal ta steget opp. Med tredjelaget/juniorlaget/rekruttgruppa i 3.divisjon
i tillegg vil en utviklingsklubb ha en komplett kampplattform.

43

http://molde.vgs.no/Molde-VGS/Studietilbud/Toppidrett

69

En eliteserieklubb bør også strebe etter å ha nært samarbeid med en klubb i nærheten på nest høyeste
nivå. Som en konsekvens av dette bør man se utover sin egen klubb i spillerutviklingsarbeidet i regionen.
Ved bygging av en eliteserieklubb bør man inkludere hele byen og regionen.
Tilpasse kamptropper til biologisk alder?
Post-pubertet kan være alt fra 14 til 18 år, men jeg vil gjerne gå inn på de som er seint utviklet 17-18åringer. På Nasjonalt utviklingsforum kom det forslag om at overårige spillere kunne spille på Nasjonal
Liga for G16, med den hensikt at eldre spillere som var seint utviklet kunne få en passende arena. Dette
forslaget er i tråd med at vi bør ha et mer fleksibelt system så vi kan ivareta de store forskjellene i
biologisk alder. De overårige burde da blitt synligjort både i kamprapport og i samtale før kamp, slik at
motstanderlag og dommer så at denne spilleren hadde en biologisk alder som passet 16-årssegmentet.
Forslaget ble nedstemt uten så altfor sterke motargumenter, noe som kan type på at biologisk alder har
vi ikke så sterkt forhold til. Under pubertet skrev jeg om hvordan Strømsgodset har tilbud til spillere om
å delta på yngre treningsgrupper for å ta hensyn til sin biologiske alder.

6.3.5 Strukturelle grep fra NFF og NTF og valg fra klubbene
Som jeg skriver om i resultatdelen, så har verken NFF eller NTF vært aktive for å skape strukturer for
tålmodighet hos spillerne. Som nevnt under punkt 5.2.1.6 om kampplattform har
ligaorganisasjonen/forbundet i andre land i Europa gjort aktive strategiske valg for å heve
kamparenaene for de som ikke er fast på A-laget til toppklubbene. I Spania er det lov for toppklubbens
rekruttlag å spille på nivå 2. Portugal har fleksible utleieordninger, som gjør for eksempel at hvis høyre
backen til Sporting Lisboa blir skadet på søndag, så kan en høyre back som er leid ut til en annen klubb
være klar dagen etter.
En annen måte kan være å innføre et maksantall på troppene og definere et minimum av LUS-spillere,
som den sveitsiske ligaen gjorde med maks 16 spillere i troppen og seks av dem måtte være LUS-spillere.
Det vil sannsynligvis medføre at ligaen vil bli noe svakere de aller første årene, men det er likt for alle
klubbene i Eliteserien. Men over tid vil dette medføre bedre utvikling av unge spillere, det vil sette fart
på styrenes fokus på utviklingsarbeidet og vi vil kanskje komme til å heve ligaen over tid, slik at vi oftere
lykkes i Europa.
Eksemplene med Metalist Kharkiv (Ukraina) og Lokomotiva Zagreb (Kroatia) er veldig interessant.
Klubbene kunne ansatt profesjonelle spillende assistenttrenere i deltidsstillinger på et rekruttlag, der
disse spillerne løftet standarden på treningen og var kulturbærere. Gitt at spillere som Roar Strand,
Glenn Andersen og Frode Johnsen ikke var fast på elleveren til klubblaget i Eliteserien, men bidro til at
rekruttlaget holdt seg i høyest mulig divisjon, gjerne på nivå 2 om det hadde vært mulig, så kunne disse
spillerne være kulturbærere og bidra til at fremtidens spillere for klubben. Disse spillerne kunne da hatt
en annen jobb på dagtid, muligens med redusert stilling for alltid å være best mulig forberedt til trening.

6.3.6 Kontinuerlig oppfølging av individet
Når man nærmer seg seniorsegmentet, så er gjerne lagsfokus og resultat økende. Behovet for
anerkjennelse, få oppfølging og bli sett og forstått er likevel helt grunnleggende for alle mennesker.
Ronny Deila fortalte om dette i sin presentasjon på Cupfinaleseminaret 2016 og beskrev tillit, trygghet
og trivsel som helt grunnleggende pilarer for han som trener.
Det virker helt avgjørende at den individuelle oppfølgingen hos de eldre spillerne er tett og at trenerne
setter spilleren kontinuerlig i utvikling.

70

6.4. Tidlig senioralder (22-27 år)
Det er mange av de samme punktene som under post-pubertet, men dette er en fase som mange
glemmer i et spillerutviklingsløp. Jeg vil derfor belyse denne fasen eksplisitt.

6.4.1 Kamparena
Å være en viktig del av en spillerstall (også til den man leies ut til) og få spille på et høyest mulig nivå er
helt avgjørende. Jfr funnene til TFS i 2010 om kravet om å spille mange kamper på høyest mulig nivå for
å kunne prestere stabilt på høyt nivå, må klubben sørge for at potensielle nøkkelspillere får erfaring med
å spille, enten tilnærmet fast på eget A-lag, eller leies ut til en annen klubb.

6.4.2. Individuell oppfølging
Det samme punktet gjelder om oppfølging i denne fasen. En toppspillerutvikler har tradisjonelt hatt
ansvar for spillere fra 15-21 år eller 17-21 år. Jeg mener perspektivet bør forlenges med flere år, fordi
utviklingsløpet er mye lengre. Dessuten, basert på det jeg skriver om læringsvinduer, så stenger vinduet
for læring aldri, og således kan vi si at alle trenerne i et A-lag er toppspillerutviklere. I Legia Warszawa
beskriver Pål Arne Johansen at han og Kaz Sokolowski (under Henning Berg som hovedtrener) hver
hadde ansvar for halvparten av spillerne i A-stallen og hadde individuelle samtaler med utviklingsmål
hver uke. Dette kan være nok en struktur å ta med seg som gjør at vi skaper økt tålmodighet. Dersom
Håkon Wibe-Lund i Strømsgodsets A-lag har ansvar for å følge opp individuelle utviklingsmål for f.eks
Stian Ringstad og Henning Hauger, så skaper det en forventning og kultur om at klubben krever at man
er i utvikling uansett alder.

6.4.3 Tilbud utover fotballarenaen
Det er fortsatt viktig at klubben tilrettelegger for og tilbyr studier kurs, praksis og markedsoppdrag der
man er engasjert i produktet. Dette gjelder både spillere i A-stallen, men også om det er spillere i
rekruttstalen eller som er på utlån, slik at de får annen påvirkning utover fotballtreningen. Dette må
selvsagt ikke være så omfattende at det går utover utviklingen og prestasjonene.

6.4.4 Infrastruktur for høyere utdannelse
Toppklubber er også lidende av at de har begrenset tilbud på høyere utdanning. I begge toppklubbene
jeg har vært i, Fredrikstad og Drammen, er det få som studerer videre i egen by etter vgs. Hvis de ikke
får A-kontrakt etter vgs, så flytter de for å studere et annet sted. Igjen er vi voksne skyld i at
ungdommen er utålmodig. Hvis den høyere utdanningen i Drammen får mer mangfold og særlig
tilfredsstiller pedagogiske og idrettslige fag, kan det hende vi beholder hardtsatsende fotballspillere
noen flere år, og som kan både bli A-lagsspillere i toppklubben eller være viktige bidragsytere som spiller
på nivå 2 eller som trener for yngre spillere.
Benfica har formell samarbeidsavtale med Fakultetet for Human Kinetics (FMH) i Lisboa44, som er
internasjonalt anerkjent. Benfica får dyktige trenere gratis hvert år, og universitetet får en svært god
praksisplass for studentene.

44

http://www.fmh.ulisboa.pt/pt/noticias/fmh-e-noticia/item/245-benfica-e-faculdade-de-motricidade-humanaassinam-protocolo

71

7.0 Noen avsluttende refleksjoner
7.1 Redusere bestemmelsesretten til klubbene
Det er frivillig for norske toppklubber å være med i akademiklassifiseringen. Jeg mener at det bør være
et lisenskrav å bli klassifisert. Jeg støtter Dag Opjordsmoen i TFS. I Norge er det lisenskrav på anlegg,
toaletter, tribuner, tilgang for funksjonshemmede, dommerfasiliteter med mer. Ingenting av det er jeg
uenig i. Det jeg stusser på er hvorfor vi har så lite lisenskrav på sporten, når det er sport vi driver med.
Jeg synes det er merkelig at det skal være større krav til dommernes komfort på kamper enn til det som
blir våre Eliteseriespillere om 10 år.
Åtte av 32 norske toppklubber har sportssjef. Hvem styrer sporten i 3/4 av de norske klubber? Det kan
variere mellom daglig leder, styreleder og hovedtrener. Daglig ledere i norsk toppfotball har hatt en
levetid på under 2 år i gjennomsnitt, og noen svært få har dratt opp gjennomsnittet! Dersom man legger
ansvaret for klubbens utvikling på styrer og daglig leder, så vil man risikere å få avgjørelser som ikke er
basert på sportslige og langsiktige løsninger. Det vil i hvert fall bli tilfeldig. Jeg mener vi kan la norsk
fotballs fremtid være tilfeldig.
Ikke alle var enig med Dagfinn Høybråten, da han innførte røykeloven i 2004. I ettertid er det få som er
uenig i valget. Jeg mener vi må innføre røykeloven i norsk fotball. Avgjørelser er ikke alltid populære,
men avgjørelsene bør ikke være dårlige av den grunn. Alle kan ikke alt, og derfor kan ikke alle kan
bestemme.
NFF har nå sagt at det er lisenskrav å ha utviklingsansvarlig i full stilling. Det mener jeg er helt strålende.
Det bør være kun starten på lisenskrav til sporten og særlig den delen av sporten som tilrettelegger for
langvarige strukturer.

7.2 Tettere samarbeid mellom aktørene
NFF, NTF, TFS, NFT, NIH. Her er det massiv kompetanse. Og da er ikke en gang toppklubbene nevnt.
Paneldebatten på Cupfinaleseminaret 2016 bestod av personer fra NIH, NFF og TFS og det var en
fruktbar paneldebatt. Som Mathias Haugaasen var inne på, så hadde det vært flott om fagpersonene
sentralt i norsk fotball samlet seg og dro nytte av hverandre i stedet for å dra på seg boksehanskene.
- Kan NIH benytte seg av toppklubbers kompetanse overfor trenerstudentene, og i så fall hvordan?
- Kan NFF inkludere toppklubbene mer i sine trener- og lederkurs, og i så fall hvordan?
- Kan NFF og toppklubb sammen drive trenerutvikling sammen og sørge for mer og tettere oppfølging?
Basert på mine erfaringer så ville jeg svart ja på alle disse spørsmålene og på mange andre områder hvor
det er mulig å trekke på hverandre kompetanse. Jeg tror samarbeid og en positiv utnyttelse av
hverandres kompetanse er en sentral faktor i å ta norsk fotball nærmere Europa-toppen.

7.3 Langsiktig og konsekvent strategi fra klubbene
André Villas Boas sier på Aspire Summit i 2016 at mange toppklubber mangler en klar visjon, i hvert fall i
praksis45. Hvis man skifter trener på A-laget, og denne treneren har ulik visjon og filosofi som den
forrige, da har ikke klubben en retning, og det påvirker hele klubben. Mange klubber har derfor valgt en
modell for akademiet som drives mer eller mindre uavhengig av endringer på toppen, og det kan være

45

https://www.youtube.com/watch?v=ADmE3PlNtK8&t=237s

72

en sub-optimal løsning. Villas-Boas nevner Bilbao, Ajax og Barcelona som klubber som har en tydelig
visjon som er felles for hele klubben, inkludert akademiet. Det gir retning til alle aspekter ved klubben.
Med kunnskapen vi har i Norge og våre kontekstuelle rammebetingelser, har vi store muligheter til å bli
et land som Europa vil se til dersom vi bruker det vi kan og jobber sammen.
La oss sørge for at hele fotball-Europa i 2030 sier:

Look to Norway!

8.0 Konklusjon - Prioriterte områder for Strømsgodset Toppfotball
Jeg har nå kommet med forslag til strukturer basert på det jeg har skrevet om optimale
læringsprosesser. Her er punkter jeg mener er riktige for Godset å ta med seg basert på det jeg har
kommet frem til, og jeg ønsker at dette skal være min form for konklusjon i denne oppgaven.
Pre og i pubertet (under 16-17 år)
1. Opprette Godset-akademiet på hverdager på lokale anlegg flere steder i Drammensregionen.
Betingelse at de lokale klubbene ønsker det, da det ikke må ødelegge for eksisterende lokale
løsninger. I samme struktur skape også regionale samarbeidsformer. En sportssjef driver Godsetakademiet, og etter akademiet er ferdig ca kl 17, så driver han klubb- og trenerutvikling for de
klubbene i den samme regionen. Sportssjefen er også med på Eliteakademiet og har ukentlige
trenerforum med Strømsgodset Toppfotball. En viktig del av dette er å heve nivået på bredden i
hvert kull, så vi utvikler bredde i Drammensregionen. Det vil øke muligheten for å bygge opp flere
gode A-lag over tid, som gjerne kan spille i 2.divisjon.
2. Sportssjefen vil kunne fungere som sportssjef/trenerutvikler for lokale klubber også, og dermed blir
tilnærmet alle forslagene i punkt 6.1 oppfylt
3. Innlede dialog med kommunen og skoler om muligheter for samarbeid i skoletiden og SFO for å
bidra til økt fysisk aktivitet og med fotballtrening hver uke
4. Lage turneringsspill for deltakerne på Godset-akademiet, som Akademiligaen i Oslo
5. Enda tettere samarbeid med NFF Buskerud om klubbutvikling, trenerutvikling, spillerutvikling og
samfunnsutvikling.
6. Ha enda tettere dialog med trenere og foreldre i pubertetsfasen
7. Enda mer strukturert oppfølging på spillerne i pubertetsfasen og vurdere kontakttrener
8. Utvikling av metakognisjon fra pubertetsfasen kontinuerlig i treningsarbeidet pluss at spillerne er
assistenttrenere for yngre spillere og derigjennom utvikler sin metakognisjon i enda større grad
9. Bygge anlegg

73

Post-pubertet (fra ca 17 år)
10. All aktivitet styres av samme trenerteam (ikke vgs av andre trenere enn klubbtrenere)
11. Tilpasse skoletilbudet til spillerens egenskap/motivasjon og ha tett dialog med kontaktlærer
12. Vurdere å ta fag over flere år for å få nok ro og dermed kvalitet i alle ledd
13. Forbedre kamparenaen, slik at vi har lag på nivå 3 og 4. Engasjere riktige referansespillere og
kulturbærere
14. Redusere A-stallen, slik at de fremste 17/18-åringene får reelle muligheter til å få spilletid
15. Høyere krav til kvalitet i alle ledd, men samtidig høy støtte/oppfølging.
16. Alle spillere på A-laget bør ha andre ting enn fotball å tenke på. Noen bør ta deltidsstudier, andre
bidra på marked, med Blåtimer eller med bedrifter. Belastningsstyres av team rundt A-laget.
17. Initiere dialog med fylkeskommunen om bedre tilbud for høyere utdannelse
Generelt om Godset som klubb:
Godset har blitt en av de fremste klubbene i Norge på grunn av en sterk utviklingskultur. Med en sterk
utvklingskultur og en lidenskap for å inspirere hele Drammensregionen, så kan vi fighte om medaljer
hvert år, med lokale forbilder på Gamle Gress.

9.0 Videre forskning
Som nevnt så har jeg gått mest i dybden på læring og strukturkonsekvensene fra pubertet og yngre
aldre. Felles er det for mange akademier internasjonalt og for norske klubber at å få spillere fra
utviklingsavdelingen til å spille regelmessig på A-laget er en av bransjens store utfordringer. Dette ville
være spennende å belyse i enda større grad enn jeg har gjort i denne oppgaven. Selv har jeg blitt
inspirert til å dykke videre i læringsprosesser og se hvordan klubber og eventuelt institusjoner kan legge
betingelsene enda mer til rette.

10.0 Feilkilder
Oppgaven dekker et stort tema, og jeg går bredt ut i innhenting av observasjoner. Jeg har i relativt liten
grad hatt en streng akademisk inngang, og jeg har valgt kildene basert på subjektive prioriteringer. Disse
prioriteringene er gjort basert på min erfaring som trener og leder i norsk fotball siden 1999, og dermed
er valget av kilder preget av dette.
Det kan helt klart stilles spørsmålstegn ved både validitet og reliabilitet ved denne oppgaven, men jeg
har forsøkt å være konsekvent på dokumentasjon i hele resultatdelen og kun i diskusjonsdelen drøftet
med egne meninger.
Oppgaven har gitt meg selv verdifull læring, og jeg håper også den kan gi norsk fotball noen refleksjoner.

74

11.0 Litteraturliste
Andreassen, K. S. & Wadel, C. (1989). Ledelse, teamarbeid og teamutvikling i fotball og arbeidsliv. SEEK A/S. Flekkefjord.
Apold-Aasen, S. (2015). Foredrag for Fredrikstad Fotballklubb.
Anderson, G.S. & Twist, P. (2005). Trainability of Children, Idea Fitness Journal.
Ankersen, R. (2012). Gold Mind Effect, Icon Books Ltd
Bergo,A., Johansen, P.A., Larsen, Ø., Morisbak, A. (2002). Ferdighetsutvikling i Fotball. Akilles
Bergo, A. (2014). Presentasjon La Manga
Bergo, A. (2015). Presentasjon La Manga
Bergo, A. (2017). Presentasjon Strømsgodset
Collins, J. (2002). Good to Great. Harper Collins
Canadian Sport for Life, 2010.
Damasio, A. R. (2001). Descartes’ feiltakelse. Fornuft, følelser og menneskehjernen. Oslo: Pax Forlag.
ECA Report on Youth Academies. 2013.
Grøttland, H. (2016). Presentasjon i Porsgrunn
Haugaasen, M. (2015a). Retracing the steps towards professional football. Dissertation. NIH
Haugaasen, M (2015b). Forelesning NIH
Hodges N.J. & Williams A.M., 2005: Practice, instruction and skill acquisition in soccer: Challenging tradition
Johansen, P.A. (2017) Fotballtreneren nr 1, 2017 in press.
Johnson, A. (2011). Forelesning. Cupfinaleseminaret.
Jordet G. (2011). Forelesning om Effektiv læring. Cupfinalseminaret
Jordet, G. (2015). Presentasjon La Manga
Jordet, G. (2017). Personlig overlevering
Kaufman, S.B. (2014). A proposed integration of the expert performance and individual differences approaches to
the study of elite performance. Journal Frontiers in Psychology.
TFS, Norsk Toppfotballsenter, 2010 (verdens beste), foredrag for klubbledere i NTF.
TFS, Norsk Toppfotballsenter, 2015, spillerutviklingsseminaret på La Manga.
TFS, Norsk Toppfotballsenter 2016a, Kjønø, pivot-tabell over ligaindeks til EM 2016.
TFS, Norsk Toppfotballsenter 2016b, Akademiklassifisering.
TFS, Norsk Toppfotballsenter 2016c, Tall fra Landslagsskolen.
Rognlan, L.T. (2008). Lagspill, læring og ledelse. Akilles.
Smerud, L.G. (2009). Jeg og Du i 4-5-1. Trener 3 oppgave
Smerud, L.G. (2016). Foredrag om U21. Cupfinaleseminaret
Smith-Nielsen, S. (2017). Presentasjon FC København, Nordisk Fotballtrenerkonferanse i Gøteborg januar 2017
Stapley, L.F. (2002). It’s an emotional game - Learning about leadership from the experience of football. Karnac.
Stensbøl, B. (2010). Makten og Æren. Kagge.
Toft, K (2014). Presentasjon om FC København i Fredrikstad
Toering, T. (2016) Talentutviklingskonferansen, Universitetet i Agder
Verheijen, R. (2014) Football Periodization. WFA Workshop

75

Linker:
www.fotball.no
www.fifa.com
www.changingthegameproject.com/
www.fotball.no/globalassets/nff-org/handlingsplan_2016-2019.pdf
www.fotball.no/globalassets/regler-og-retningslinjer/rundskriv/lus_2016.pdf)
www.fotball.no/barn-og-ungdom/spillerutvikling/landslagsskolen/struktur-og-rammer/#69712
www.docplayer.me/902243-Handlingsplan-norges-fotballforbund-2012-2015.html
www.docplayer.me/9684267-Nffs-handlingsplan-2008-2011.html).
www.sportingintelligence.com/2014/01/21/revealed-barcelona-best-at-producing-big-5-players-ajax-most-across-europe-210101/

www.fotballtreneren.no/fotballforskning/doktorgrad-om-spiller-og-ekspertiseutvikling-i-fotball
www.kb-boldklub.dk/media/1360/kb_mikrofodbold_folder_web.pdf
www.molde.vgs.no/Molde-VGS/Studietilbud/Toppidrett
www.fotballtreneren.no/trenerutvikling/vare-blant-verdens-beste-pa-trenerutdanning
www.football-observatory.com/IMG/sites/b5wp/2016/167/en/
www.eternamentebenficablogspot-com.blogspot.no/2013/05/benfica-lab-um-sucesso-na-prevencao-de.html
www.fmh.ulisboa.pt/pt/noticias/fmh-e-noticia/item/245-benfica-e-faculdade-de-motricidade-humana-assinam-protocolo

www.nrk.no/sport/norge-med-snittalder-pa-bare-24-ar-1.12982620
www.kxp.no/portal/public/showContentCategory.do?id=948519570
www.youtube.com/watch?v=ADmE3PlNtK8&t=237s
hwww.myfc.dk/user/documents/doc_2606/myfc_2606_201.pdf
www.fotball.no/fotballens-verdier/2016/midler-fordelt-til-aktiviteter-for-voksne-i-mottak/
www.dt.no/godset/drammen/godset/derfor-lykkes-deila/s/2-2.1748-1.6576992
www.drammen.kommune.no/aktuelt/aktuelt/statsrad-jan-tore-sanner-besoker-fjell/
http://www.football-observatory.com/IMG/sites/b5wp/2016/167/en/
www.norgeshistorie.no/oljealder-og-overflod/artikler/1956-fra-lokka-til-organisert-idrett.html

Samtaler med:
Ruben Jongkind, Ajax, 2012
Todd Beane, Cruyff Football, 2013.
Jorge Cordeiro, Benfica U19 og internasjonal koordinator, 2016
Aksel Bergo, Norsk Toppfotballsenter, 2016
Kim Toft, FC København, 2016
Pål Arne Johansen, NFF Landslagstrener G18/19, 2016
Mathias Haugaasen, Førsteamanuensis, NIH, 2016
Morten Håland, Prosjektleder Idrett og Friluft SFO, Asker Kommune, 2016
Lage Sofienlund, ansvar for samfunn, Strømsgodset Toppfotball, 2016
Kolbjørn Fosen, Utviklingsansvarlig FK Haugesund, 2016

76

12.0 Sammendrag
I fotball blir ofte gode forslag og ideer om hvordan forbedre læringsprosessene begrenset av
strukturene eller systemet som ligger utenfor det som skjer på banen. I denne oppgaven har jeg forsøkt
å gå i dybden på om norsk spillerutvikling kan bli blant de beste i Europa. Min inngang har vært å finne
ut hvordan vi kan legge rette for best mulig læringsprosesser, fra de aller første årene, til man når en
prestasjonstopp når spilleren er rundt 27 år. For å vite hva vi skal tilrettelegge for, har jeg først belyst
hvordan vi kan skape best mulig læringsprosesser. Deretter har jeg diskutert strukturer som kan sørge
for at disse læringsprosessene i størst mulig grad faktisk kan skje, med minst mulig hemmende faktorer.
Jeg ønsker også diskutere hvordan vi kan la tilfeldigheter i mindre grad avgjøre hva som skjer, og se om
vi kan lage nasjonale strukturer som gjør at alle lag, klubber og regioner har en felles strategi å løse de
store og langsiktige utfordringene på. Jeg tror dette kan gi oss en enorm synergi og kraft som nasjon. Da
Tyskland vant VM-gull i 2014, så er det noen som hevder at det kom etter mange års systematisk
jobbing, basert på en endring på nasjonalt nivå, som ble gjort i 1998.
Metoden for å komme frem til resultatene har vært firedelt. Litteratur, notater og presentasjoner fra
seminarer og foredrag, erfaring fra beste praksis samt uformelle samtaler er bakgrunn for mine
observasjoner. Alle disse observasjonene ligger i resultatdelen, og i diskusjonsdelen kommer jeg med
forslag til nye strukturer for å tilrettelegge for best mulig læringsprosesser.
Et av de mest fremtredende funnene i resultatdelen er de store forskjellene i biologisk alder gjennom
hele barne- og ungdomsfotballen. Dette er ekstra gjeldende i vekstspurten som er i puberteten. Det som
er strukturelt veldig uheldig er at vi nettopp i vekstspurtsfasen gjør de store endringene i utviklingsløpet,
med differensiering i kamp og starter seleksjon til sone, krets og deretter landslag. I diskusjonsdelen
foreslår jeg en struktur med mer ro gjennom hele pubertetsfasen og heller tjuvstarte på disse
prosessene to-tre år i forkant.
Motivasjon og selvregulering er sentrale faktorer som skiller på fremtidig nivå, og disse mentale
prosessene bør vi ta enda større hensyn til både i klubb og i Landslagsskolen.
Etter pubertet, og særlig på slutten av videregående skolealder, er tålmodighet noe vi etterspør hos
ungdommen. Dessverre så legger vi voksne til rette for utålmodighet, gjennom at vi avslutter både
junioralderen og videregående skole når spillerne er 19 år. Det bør økes med minst ett år. I tillegg har vi
ikke noe tilpasset tilbud for forlenget spill på rekruttlag i kombinasjon med noe annet ved siden av
fotballen. Vi må endre strukturen, slik at vi tilrettelegger for tålmodighet. Klubben kan få spilleren til å
bli klubbe, uten at han spiller fast på A-laget, dersom klubben er dyktig på å legge til rette.
En interessant del i denne oppgaven er hvordan ekspertiseutvikling (topp) og helseperspektivet (bredde)
har de samme kravene før barna kommer i pubertetsalder. For å skape livslang bevegelsesglede, som
medfører store helsegevinster) OG for å skape toppspillere, kreves det minst én time trening (både
moderat til høy intensitet) utover vanlig aktivitet hver dag fra barnehagealder.
Det finnes mye litteratur og forskning på læring, og så seint som i 2015 ble det skrevet doktorgrad om
ekspertiseutvikling i fotball. Etter min viten har jeg ikke sett noen som har diskutert eller belyst hvordan
vi kan lage strukturer som tilrettelegger for optimale læringsprosesser i fotball. På denne måten håper
jeg at jeg vil bidra til økt kunnskap for norsk fotball.

77

