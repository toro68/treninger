Skriftlig oppgave UEFA A-lisens 2015

”Reisen fra å være et lokalt fotballtalent i Kristiansund til
å bli toppspiller”.

Av
Christian Michelsen

S

1.0 Forord
Det å velge tema og problemstillinger var ikke enkelt for meg. Jeg forkastet underveis flere
aktuelle tema. Som tidligere spiller og nå hovedtrener for byens toppklubb var det nok av
muligheter. Da jeg omsider landet på dette valget har jeg ikke angret. Utrolig spennende
både for meg personlig og ikke minst for ”baillby`n” som ønsker å utvikle både lag og ikke
minst har tradisjon for å få fram gode fotballspillere.
Jeg skal se nærmere på hvorfor og hvordan en liten kystby i fotball Norge maktet å
”produsere” den ene toppspilleren etter den andre i løpet av en liten periode på 80- og 90tallet. Hva kjennetegnet disse spillerne og gjorde dem så spesielle.
Jeg har henvendt meg direkte til de aktuelle spillerne samt sentrale personer både på leder
og trenersiden i klubben under denne ”gullalderen”. Kombinert med egen erfaring vil jeg
belyse viktigheten av egen innsats og motivasjon når man skal brøyte seg fram i fotball
Norge/verden. 10.000 timer med kvalitet har nok de fleste hørt om vil jeg tro.
Som en del av oppgaven var det også helt naturlig å ta for seg teori. Kommer inn på både
talent, fotballferdighet, arenamodellen og flytsonemodellen. Det er mange faktorer som
spiller inn når et menneske/fotballspiller utvikles. Fotball er en komplekst idrett.
Selve oppgaveskrivingen har vært både lærerik og spennende. Det er noen år siden jeg ble
uteksaminert fra BI så utfordringer har det vært nok av.
Til slutt vil jeg takke Kristiansund Ballklubb for muligheten klubben har gitt meg til å
gjennomføre både kurs og oppgave. En spesiell takk til de fantastiske og engasjerte fotball
vennene jeg har hatt gleden av å intervjue og diskutere oppgaven med. En stor takk rettes til
veileder Peter Engelbrektsson som har vært en viktig diskusjonspartner og støttespiller
gjennom hele kurset. Min far som har hjulpet meg med disposisjon og rød tråd. Og sist men
ikke minst min tålmodige samboer som har tatt vare på familie, hus med mer i en hektisk
periode

Christian Michelsen
Kristiansund Ballklubb

2

2.0 Innholdsfortegnelse
1.0
2.0
3.0
4.0
5.0

6.0

7.0
8.0

9.0
10.0
11.0
12.0

Forord………………………………………………………………………………………………….. 2
Innholdsfortegnelse……………………………………………………………………………… 3
Sammendrag………………………………………………………………………………………… 4
Bakgrunn for oppgave………………………………………………………………………….. 6
4.1 Tema…………………………………………………………................................ 6
4.2 Problemstilling…………………………………………………………................. 6
Metode…………………………………………………………….......................................7
5.1 Hva er metode? …………………………………………………........................7
5.2 Hva er kvalitativ metode?…............…………………………………………… 7
5.3 Evaluering av metode/utvalg. …………………………………………………. 7
Teori………………………………………………………….............................................. 8
6.1 Hva kjennetegner et talent? ……………………….…………………………… 8
6.2 Hva er fotballferdighet? ………………………………………………………….. 9
6.2.1 Individuell dimensjon……………………………………………………10
6.2.2 Den relasjonelle dimensjonen……………………………………… 10
6.2.3 Den strukturelle dimensjonen……………………………………… 10
6.2.4 Kampdimensjonen………………………………………………………. 10
6.2.5 Hva påvirker fotballferdigheten?…………………………......... 11
6.2.6 Hvordan kan fotballferdigheten øves best mulig?……….. 12
6.2.7 Spilleprinsippmodellen………………………………………………… 12
6.3 Arenamodellen………………………………………………………….................14
6.4 Flytsonen………………………………………………………….......................... 15
Min historie………………………………………………………………………….................. 16
Undersøkelse/intervju………………………………………………………….................. 18
8.1 Clausenengen Fotballklubb på 80-og 90 tallet…………………………..18
8.1.1 Torbjørn Hansen………………………………………………………….. 18
8.2 Trenerne…………………………………................................................... 20
8.2.1 Ole Stavrum………………………………………………………………….20
8.2.2 Ole Olsen…………………………………………………………............. 22
8.2.3 Oppsummering Ole Stavrum og Ole Olsen………………………. 24
8.3 Spillerne…………………………………………………………........................... 26
8.3.1 Ole Erik Stavrum (f.1966) ……………………………………………. 26
8.3.2 Ola Lyngvær (f.1966) ……………………………………………………27
8.3.3 André Flem (f.1967) ……………………………………………………. 29
8.3.4 Jan Erlend Kruse (f. 1968) …………………………………………… 30
8.3.5 Øyvind Leonardsen (f. 1970) ………………………………………. 33
8.3.6 Halvor Lidal (f.1972) ……………………………………………………. 35
8.3.6 Arild Stavrum (f.1972) ………………………………………………… 36
8.3.7 Are Lervik (f.1972) ………………………………………………………. 38
8.3.8 Ole Gunnar Solskjær (f.1973) ……………………………………… 39
8.3.9 Trond Andersen (f. 1975) ……………………………………………. 41
8.3.11 Fellestrekk som går igjen hos spillerne. …………………….... 43
8.3.12 Fellesnevnere andre sp.m. fra intervjuet m/spillerne….. 43
Konklusjon………………………………………………………….................................... 44
Hvem ble toppspiller og hvorfor (ingen fasit)? …………………………………….. 47
Referanseliste…………………………………………………………............................... 48
Vedlegg………………………………………………………………………………………………… 49

3

3.0 Sammendrag
I Kristiansund har det i lengre tid vært en heftig diskusjon med mange meninger og tanker
rundt hvorfor byen ikke lengre «skaper» topp fotballspillere. For en periode på 80- og 90tallet var det mer eller mindre en selvfølge at det ble rekruttert toppspillere fra byen.
Jeg retter derfor fokus mot en liten gruppe spillere fra en liten kystby som i løpet av en 10årsperiode endte opp i unormalt mange spillere på topp nasjonalt, samt internasjonalt nivå
(Ole Erik Stavrum (66), Ola Lyngvær (67), André Flem (67), Jan Erlend Kruse (68), Øyvind
Leonardsen (70), Halvor Lidal (70), Arild Stavrum (72), Are Lervik (72), Ole Gunnar Solskjær
(73) og Trond Andersen (75)).
Jeg ønsket å synliggjøre hva som kjennetegnet disse spillerne, samt arbeidet som ble gjort i
moderklubben Clausenengen. Dette er ikke ment som noen fasit på hva som skal til for å
lykkes, men mer en indikasjon på hva som ble gjort/prioritert gjennom den gjeldende
perioden og som medførte at disse guttene tok steget videre.
Fellestrekk som gikk igjen hos samtlige spillere var at de hele veien trente mest og best,
både når det gjelder egentrening og i klubb. Den uorganiserte aktiviteten var betydelig i ung
alder i motsetning til dagens noe mer styrte aktivitet. Noen kombinerte fotball med andre
idretter, men dette var ikke av avgjørende betydning, da det viktigste var mengden av
samlet aktivitet. Det bør nevnes at spillere den gang kunne styre total aktivitet/belastning i
mye større grad enn dagens spillere som vokser opp. I dagens samfunn er man langt mer
styrende av ulike årsaker. Mange er knyttet opp mot både fotballgymnas og mer styrt
toppsatsing i klubber fra tidlig alder. Tror den lystbetonte leken og ønske etter å ta med seg
ballen ut er helt avgjørende i det lange løp. Motivasjon og energi. Alvoret kommer tidsnok.
Alle hadde en indre drive og et sterkt ønske om å bli gode og prioriterte deretter. De ønsket
å bli best/så gode som overhodet mulig, både som lag og hver for seg. Det skapte en kultur
preget av vinnermentalitet og kravsetting. Gode og sunne holdninger og verdier var en
selvfølgelighet i konkurransemiljøet. Forbilder varierte fra spiller til spiller. Noen hadde
forbilder i egen klubb og i nærområdet, mens andre så mer opp til stjerner utenfor Norges
grenser. Målbevisste med andre ord.
Når det kom til klubb var alle samstemte i betydningen Clausenengen hadde. Det var en
klubb med en tydelig ”hvit og lyseblå tråd”. Det ble brukt store ressurser på junioravdelingen
i klubben og da i form av kompetente og engasjerte ledere og trenere. Disse
enkeltpersonene var av uvurderlig betydning med stor påvirkningskraft. Man kan sikkert si at
man var heldige som hadde tilgang på disse nøkkelpersonene, men det var uansett prioritert
fra klubbens side. En klubbstyrt struktur. Forholdene skulle være lagt best mulig til rette for
spillerne. For det var alltid spilleren i sentrum.
Fotballskoler og morgentreninger var vanlig i klubben. Basisferdigheter var fokus ikke bare
for de yngste, men over hele linja. Og det ble satt krav til kvalitet og innlevelse (Harry Game).
Ellers var aktiviteten i klubben veldig preget av mye småbanespill og innendørsaktivitet.
Denne type spill fremtvinger hurtig teknikk, gode dribleegenskaper og hurtige avgjørelser.
Noe man er helt sikker på er overførbart til utendørsspill og spill på større baner.
Klubben hadde også gode og gjennomtenkte hospiteringsordninger. Spillerne fikk med det
en god og utviklende/spisset treningshverdag. Samtidig var budskapet krystallklart fra
4

klubben om at samtlige spillere også skulle ha en tilhørighet til eget lag (alderstrinn). Dette
gikk på holdning og verdi hos den enkelte. Dette medførte at klubben maktet å ta vare på
bredden/fellesskapet/miljøet, samtidig som man dyrket fram enerne. Også en viktig måte å
kombinere mestringsfølelse opp mot det å komme seg ut av komfortsonen (trene med
bedre spillere). ”Enerne” fikk da muligheten til å ”teste” seg mot eldre spillere i klubben
samtidig som de fikk mange og gode opplevelser gjennom spill i egen klasse noe som mange
ganger blir glemt når man snakker om hvilken utviklingsarena som er best for spillerne.
Klubben hadde jevnlig flere spillere inne på ungdomslandslag noe som igjen ble
referansespillere for yngre fremadstormende talenter.
Avslutningsvis kan jeg nevne at samtlige av spillerne har spilt på alle lag innen
Clausenengens junioravdeling samt 1-3 sesonger på A-laget før de tok steget videre. Men
tidspunkt og timing varierte.
”Funnene” fra oppgaven vil anvendes i det pågående arbeidet med å utvikle flere talenter
både lokalt og regionalt – blant annet gjennom ”NEAS akademiet”.

5

4.0 Bakgrunn for oppgave
En hver by med respekt for seg selv skal ha et godt fotballag sier en god fotballkompis av
meg (tidligere Kristiansund Ballklubb trener Geir Bakke). Og for å ha et godt lag må du ha
gode spillere. Og for at byen (innbyggerne) skal ha respekt for fotballaget må det til enhver
tid bestå av et visst antall lokale/regionale spillere man kjenner igjen når man møter opp på
kamp. Tilhørighet er viktig både for interesse og produkt. Det er også etter hvert et
lisenskrav fra fotballforbundet.
I denne oppgaven har jeg derfor med en stor porsjon ydmykhet og spenning tatt turen noen
10-år tilbake i tid og sett på hva enkeltspillere fra Kristiansund, som gikk hele veien til
tippeligaen, gjorde. Noen gikk også videre ut i den store verden og er i dag historiske i fotball
Norge.
Epoken (gullalderen) jeg tar for meg startet med Ole Erik Stavrum og ble avsluttet av Trond
Andersen og inneholder velkjente spillere som Øyvind Leonardsen og Ole Gunnar Solskjær
med flere.
Jeg ønsker å synliggjøre hva som kjennetegnet disse spillerne samt arbeidet som ble gjort i
moderklubben Clausenengen. Dette er ikke ment som noe fasit på hva som skal til for å
lykkes men mer en indikasjon på hva som ble gjort/prioritert gjennom den gjeldende
perioden og som medførte at disse guttene tok steget videre. Her skal det faktisk nevnes at
flere jenter også var innom både toppdivisjonen og landslag men har valgt og konsentrere
meg om gutta. Kulturen var likevel felles for begge kjønn.
4.1 Tema
”Reisen fra å være et lokalt fotballtalent i Kristiansund til å bli toppspiller (minimum etablert
tippeliga spiller)”.
4.2 Problemstilling
 Hva kjennetegner aktivitetene til spillerne som når lengst?
 ”Indre drive” (motivasjon)?
 Betydning moderklubb/støttespillere/trenere?
Både tema og problemstillingene er naturlig å ta for seg p.t. Det er mye snakk og mange
meninger i Kristiansund. Mange fotballinteresserte. Og nå som byen/regionen etter hvert
har etablert et fotballag i toppfotballen stilles det også krav fra omgivelsene om flere lokale
spillere på laget til enhver tid. Her oppstår det en hårfin balanse mellom ønsket fra en
romantisk nordmøring og resultat. Men det er en selvfølgelighet for alle lag at flest mulig
spillere skal ha en lokal tilhørighet. Og derfor er jobben med å få fram gode, sultne og
målbevisste talenter viktigere enn noen gang. Målet må være at de skal spille toppfotball i
Kristiansund og begeistre familie, venner og nordmøringer ”hjemme” 

6

5.0 Metode
5.1 Hva er metode?
Metode er en systematisk måte å undersøke virkeligheten på. Det er mer presist læren om
de verktøy som kan benyttes for å samle inn informasjonen (Halvorsen, 1993).
5.2 Hva er kvalitativ metode?
Kvalitativ metode er en metode for generering av kunnskap hvor man undersøker hvilken
mening hendelser og erfaringer har for de som opplever dem, og hvordan de kan fortolkes
eller forstås også av andre. Heller enn å undersøke et stort antall forekomster ved bruk av
statistikk (som ved kvantitativ metode) vil kvalitativ metode typisk bli brukt på noen få
forekomster.

Når jeg landet på oppgave var det helt naturlig å ta direkte kontakt med sentrale personer
fra perioden jeg omtaler. Med det mener jeg selvsagt spillerne som tok steget videre etter å
ha gått gradene i klubben, de mest sentrale trenerne samt leder for junioravdelingen i
klubben på den tiden. I tillegg snakket jeg med et par andre spillere som var store talenter
men som endte med å velge en annen karriere.
Jeg valgte dybdeintervju med åpne spørsmål som jeg mente var relevante. I tillegg hadde jeg
noen samtaler over telefon med lydopptak. Veldig greit i ettertid fant jeg ut. I begge tilfeller
var dette var et godt utgangspunkt for mange interessante synspunkter.
5.3 Evaluering av metode/utvalg
Gjennom metoden oppsummeres en del erfaringer fra et bestemt utvalg av personer (10
sentrale spillere og 3 ledere). Som min veileder så fint påpekte er jo ikke dette en mal på
hvordan bli toppspiller. Derimot får man en bekreftelse på det som fungerte for noen
enkeltspillere den gang i Kristiansund og i klubben Clausenengen. Dette er ikke ukjent for de
fleste. Mer en bekreftelse på hva som skal til. Det finnes ingen snarveier. Selv om utvalget av
spillere var lite og at det derfor ikke nødvendigvis kan settes to strek under ”svaret” lever jeg
godt med tendensen som kommer frem. Valget falt derfor naturlig på anvendelse av
kvalitativ metode.

7

6.0 Teori
6.1 Hva kjennetegner et talent?
Talent er et relativt begrep. Og det er utallige meninger om hva som kjennetegner et talent. I
mine dybdeintervju spør jeg blant annet spillerne hvilket talent de var. Medfødt- eller
treningstalent var alternativ. Alle landet på en kombinasjon men var samtidig samstemte i at
talentbegrepet inneholder så utrolig mye mer og er komplekst.
Vi kan snakke om fotballferdigheter, naturlig medfødt fysikk, fotballforståelse osv. Likevel
handler det like mye om interesse, tålmodighet, treningsvilje og valg. Og med valg ikke først
og fremst de vi tar på fotballbanen.
I moderne fotball blir spillerne yngre og yngre når de hentes av større klubber.
Hastverkselektering. Med det menes hvem kan forutsi hvem som blir best når man knapt har
fått ”hår” på kroppen. Ingen kan forutsi hvordan selvinnsikt, relasjonell- og sosial forståelse,
fysisk vekst, selvstendighet og evnen til å disponere valg for fremtidige mål utvikler seg.
Trygghet er også enormt viktig i startfasen av et liv. Hvor lett påvirkelige er man ikke av
foreldre, forbilder, trenere med flere.
I Norge har vi eksempler som bekrefter nettopp dette. To av våre mest profilerte
fotballspillere gjennom tidene viser hvor ulikt en fotballkropp (menneskekropp) utvikler seg.
Ole Gunnar Solskjær og John Arne Riise har begge vunnet Champions League. En reiste ut
veldig ung. Den andre var kommet opp i 20-årene.
Å vise talent for noe kontra å realisere et talent blir fort to helt forskjellige scenarioer.
Bjørnebye sa det i et intervju at uansett hvem som vil bli god og hva vedkommende vil bli
god i, så er vedkommende avhengig av et veldig sterkt eierforhold til sin egen utvikling. Mer
tydelig kan man ikke si det. Ingen gratispassasjerer når toppen. Når du har eierforhold,
trygghet og utviklet egne ambisjoner, kan du oppsøke de treningsmiljøene og
voksenpersonene som kan gi deg påfyll og god veiledning.
”Hard work beats talent when talent doesn’t work hard”.

8

6.2 Hva er fotballferdighet?
Fotballferdigheten er kjernen i forståelsen av fotballspillet og er det sentrale i
fotballopplæringen.

Fotball er en sammensatt idrett og fotballferdighet er et sammenfattende begrep for hva
(taktikk) man gjør og hvordan (teknikk) man utfører noe. Begrepet var tidligere mer knyttet
til den tekniske utførelsen, mens det etter hvert har blitt like viktig med det taktiske valget.
En god pasning blir derfor definert ut i fra hvilket valg som er det mest hensiktsmessige i
forhold til med- og motspillere samt korrekt teknisk utførelse av pasningen. Den taktiske
delen består i å oppfatte – vurdere - bestemme, mens den tekniske delen er selve
handlingen.

Fotballferdighet er hensiktsmessige handlingsvalg og
handlinger for å skape og utnytte spillsituasjoner til fordel for
eget lag.

Handlings‐
valg

Handling

9

Fotballferdighet består av fire ulike dimensjoner som er knyttet inn i hverandre: den
individuelle, den relasjonelle, den strukturelle og kampdimensjonen.
6.2.1 Individuell dimensjon
Den individuelle dimensjonen går på enkeltspillerens delferdigheter. Dette omhandler blant
annet pasnings-, drible-, takle-, avslutnings- og headeferdigheter. Enkeltspilleren blir hele
tiden satt i situasjoner hvor han må oppfatte, vurdere og bestemme seg for et valg. Jo bedre
tekniske og taktiske ferdigheter man innehar, jo større sannsynlighet er det for at man vil
gjøre gode handlingsvalg og handlinger (valg/utførelse). En høyreback vil eksempelvis med
gode ferdigheter på innsidepasning gjerne tre ballen inn i mellomrom til en rettvendt
midtbanespiller på første touch, mens en annen spiller med dårligere ferdigheter vil vurdere
sannsynligheten for brudd som stor, og derfor velge et tryggere valg. Jo bedre ferdigheter
man har individuelt, jo større valgmuligheter har man i spillet sitt.
6.2.2 Den relasjonelle dimensjonen
Den relasjonelle dimensjonen går på enkeltspillernes evne til å handle sammen –
samhandling. Rosenborg under Nils Arne Eggen er nok det beste eksempelet på et lag som
var kjent for å ha meget god samhandling. Man var veldig opptatt av å utnytte
enkeltspillernes beste ferdigheter. Bent Skammelsrud var flink å frigjøre seg som sentral
midtbanespiller hvor han igjen spilte medspillere fri på et touch. Roar Strand var flink til å
frigjøre seg i mellomrom (Leo hadde samme rolle i sin tid i RBK). “Mini” var flink til å stikke i
bakrom på riktig tidspunkt. Når flere handlinger skjer samtidig, er det et eksempel på gode
relasjonelle ferdigheter.
6.2.3 Den strukturelle dimensjonen
Den strukturelle dimensjonen går på hvilke retningslinjer vi har i spillet vårt. Noen lag har
veldig stor grad av styrte valg, mens andre lag gir spillerne stor frihet i valgene. “Drillos”
Norge på 90-tallet hadde veldig klare retningslinjer i sitt defensive spill. Man opererte med
et stramt og godt organisert soneforsvar hvor det var tydelige kjøreregler for presshøyde,
avstander mellom og innad i lagdelene. De hadde også klare kjøreregler for sitt offensive
spill mot etablert forsvar, hvor de som regel slo langt mot spiss eller diagonalt fra back til
motsatt kantspiller (Flo-pasningen). Norge opptrådte som regel i en 4-5-1 formasjon både
defensivt og offensivt. Formasjonen sier noe om spillernes plassering i laget.
6.2.4 Kampdimensjonen
En fotballkamp består av spill og motspill, noe vi kaller kampdimensjonen. Begge lag vil gjøre
sitt for å fremheve sine egne kvaliteter samtidig som man ønsker å forhindre motstanderen i
å bruke sine beste kvaliteter. Motspillere og motstanderlag vil sette begrensinger for vårt
lag. Det vil også gi oss muligheter. Står motstanders forsvarsfirer høyt/aggressive, vil vi
kanskje ikke få brukt vår teknisk gode og kreative mellomroms spiller så mye i fot. Derimot
får vi kanskje et større bakrom, som vi kan utnytte med andre spillere.

10

6.2.5 Hva påvirker fotballferdigheten?
Under de ulike dimensjonene nevnt over har man også ulike ressurser, som man må ha i
bakhodet når man jobber med fotballferdigheten.
 Fysiologiske ressurser:
 Utholdenhet, spenst/hurtighet, styrke, bevegelighet. Dette er også
skadeforebyggende.
 Psykologiske ressurser:
 Identitet, trygghet, trivsel, selvtillit, vilje, motivasjon, glede, oppmerksomhet,
stresshåndtering.
 Sosiale ressurser:
 Sosial kjemi, tilhørighet, samspill, samarbeidsevne, lojalitet.
Påvirkning:
 Fokus på få, men viktige læringsmomenter.
 Variasjon mellom ytre og indre feedback:
 Ytre: Fra trener til spiller(e).
 Indre: Spillerne er sine egne trenere. Noe som betyr at en trener må få spillerne til å
fokusere på egne prestasjoner, tenke arbeidsoppgaver og kvalitet i disse.

11

 Variere mellom individuell og kollektiv feedback.
 Følge opp feedback:
 Forsterke god utførelse (de gode bildene), forsterke mestringsfølelsen.
 Feilretting i forhold til momenter

6.2.6 Hvordan kan fotballferdigheten øves best mulig?
Hovedprinsippet er at man skal trene på det man skal bli god på (spesifisitetsprinsippet). I
praksis vil dette si:
 Kamplike aktiviteter der en gjenskaper de situasjonene en opplever i kamp.
 Mange repetisjoner på tekniske øvelser.
 Veksle på graden av funksjonalitet (kamplikhet) – opp og ned på funksjonalitetsskalaen.
 Krav til kvalitet i utførelse (f.eks. til pasninger).
 Variasjon i aktiviteter (men med bakgrunn i de fire dimensjonene nevnt over) – også opp
og ned på funksjonalitetsskalaen

6.2.7 Spilleprinsippmodellen
Modellen er et viktig hjelpemiddel for å kunne forstå fotballspillet og dets egenart. Derfor er
denne også sentral i arbeidet med god ferdighetsutvikling.
Modellen deler spillet i angrep og forsvar. I fotball oppstår det mange uklare situasjoner der
det er vanskelig å vurdere hvorvidt laget er i forsvar eller angrep. I tillegg skifter spillet ofte
svært fort mellom forsvar og angrep.
Noe som ikke bør være uklart er at laget enten er i angrep eller i forsvar. Og det gjelder
samtlige spillere på begge lag.
Modellen er også konstruert med komplementære angreps- og forsvarsprinsipper. Det betyr
at for hvert angrepsprinsipp er det et tilsvarende forsvarsprinsipp.

12

I angrep er målsetningen først og fremst å score mål. Alternativet er å holde ballen i laget for
å kontrollere spillet (avhengig av kampbilde). I forsvar er målsetningen først og fremst å
hindre mål. Alternativet her vil være å vinne ballen (avhengig av kampbilde).
Skal man nå målsetningene om å score mål/hindre mål i henholdsvis angrep og forsvar er
det to overordnede spilleprinsipp som gjelder. Enten å skape gjennombrudd eller å hindre
gjennombrudd. Uten gjennombrudd blir det vanskelig å score, og hindrer man
gjennombrudd skal det godt gjøres å slippe inn mål. Et gjennombrudd er da definert som når
ballen passerer en eller flere spillere i banens lengderetning hos forsvarende lag.
Man snakker ofte om tre angrepsprinsipp for å oppnå gjennombrudd: dybde, bredde og
bevegelse. En scoring (totalgjennombrudd) forutsetter ofte mange små gjennombrudd.
Når man snakker om forsvarsprinsipp for å hindre gjennombrudd er det ikke så ulikt: dybde,
konsentrering og balanse. Dette for å hindre gode gjennombrudd og scoring i mot.

13

6.3 Arenamodellen
Modellen viser hvilke arenaer spilleren har å forholde seg til. Her er det viktig med
kommunikasjon mellom alle involverte. Det er veldig viktig at aktiviteten tilrettelegges
fornuftig. Trening, både i mengde og kvalitet er den viktigste enkeltfaktoren for å utvikle
gode fotballferdigheter, men totalsituasjonen er helt avgjørende for resultatet. Total
belastning, restitusjonsmulighet, søvn, kosthold osv. må overveies og hensynstas. Her er det
snakk om å forstå viktigheten av samspillet mellom prestasjon på og livet utenfor banen.

"24 timers-utøveren" er en spiller som gjennom øving, veiledning og erfaring har lært seg å
mestre helheten i livet sitt. God struktur og sunne holdninger og verdier hjelper veldig på
veien. Tøffe prioriteringer på veien må til for optimal utvikling.
Lidenskapen spillerne hadde til fotball medførte at elementene i arenamodellen var en
selvfølge for hver og en.

14

6.4 Flytsonemodellen
Er en tilstand hvor man blir så oppslukt av en aktivitet at man glemmer tid og sted. Det å
være i den såkalte flytsonen innebærer blant annet at man er motivert, tilfreds og går i ett
med selve aktiviteten man holder på med slik at man glemmer seg selv og føler at man lever
i nuet.

Modellen synliggjør at en spiller i enhver situasjon er best tjent med å få en utfordring
tilpasset sitt nivå. Blir utfordringen for liten faller interessen for oppgaver og ting blir fort
kjedelig. Blir oppgavens utfordringer for store stiger angsten eller likegyldigheten til den.
Å behandle alle likt virker mot sin hensikt. Talentene må presses ut av komfortsonen. Det
finnes optimale forhold mellom ferdigheter og utfordringer.
Målet må være å utfordre flytsoneforståelsen fra å være en seilas et sted midt i den til å
nærme seg utfordringsaksen. Trivsel er ikke bare mestring, men også utfordringer og
utvikling.

Johan Cruyff: «Når jeg har en spiller på laget med ekstremt mye talent, lar jeg ham ikke ta
det rolig. Hvis en spiller føler at han presterer bra med kun 80 prosent innsats, vil han aldri gi
noe mer enn det.»

15

7.0 Litt om min historie
Min vei til Tippeligaen.
Selv om denne oppgaven dreier seg om ”de store gutta fra gullalderen” har jeg på mange
måter vært så heldig og fått vært en del av treningsmiljøet til noen av dem. Kristiansund er
ikke større enn at alle som har felles interesser og brenner for det samme på et eller annet
tidspunkt møtes. Jeg har blitt godt kjent med samtlige spillere. Endte også opp i tippeligaen
selv.
Som ung og ambisiøs fotballspiller startet jeg med å knuse en vase i 2-årsalderen. I Braatt
(min moderklubb) satt jeg meg tidlig mål. Trente mye. Veldig mye mer enn gjennomsnittet.
Garasjeporten til mamma og pappa ble på mange måter min beste med- og motspiller i
mange år. Der var det terping på alt fra avslutninger til mottak, vending og pasninger. Noen
naboer syntes nok det ble litt for mye ballaktivitet i perioder. Var også en del av gatecup
tradisjonen som var så populære på den tiden. Uorganiserte turneringer vi organiserte selv
uavhengig av klubbene og voksne. Intet krav til alder. Og et tilbud til alle fotballinteresserte.
Vi dannet lag selv. Husker jeg spilte på Maranico. Navnet hentet fra spillerne Maradona,
Platini og Zico som herjet på den tiden. Manager for laget var selvfølgelig Ole Gunnar
Solskjær (den gang en uerfaren manager).
Ellers var min tid i Braatt preget av veldig mye småbanespill. Mye grunnet i nivåforskjell på
spillerne. Oddmund Iversen (min trener gjennom hele oppveksten) var veldig opptatt av å
dyrke fram enere noe som for min del passet utmerket. Han ønsket å vinne noe som også
smittet over på meg med flere. Samtidig er jeg rimelig sikker på at alle som tilhørte det laget
i dag ser tilbake på ei herlig og minnerik tid med veldig mange gode minner (laget hadde
plass til mer enn enerne). Vi er fremdeles gode kamerater.
Innendørsaktivitet om vinteren var høydepunktet. Vi trente i gymsaler og idrettshaller. Som
jeg kommer tilbake til senere i oppgaven spilte også vi med filtball, kjapt underlag, vegger og
mot stort sett små mål. Typisk Kristiansundsfotball. Vi reiste rundt på turneringer og gjorde
det bedre og bedre. Som guttespillere var vi best i Midt-Norge sammen med Strindheim hva
gjelder innendørsfotball. Ute hadde vi for ujevnt lag til å hevde oss. Reiste likevel på
turneringer i Danmark hver sommer. Fantastiske opplevelser og gode minner den dag i dag.
Etter tiden min i Braatt gikk jeg videre til CFK. Var også her heldig. Spilte under
trenerkapasitetene Ole Olsen og Ole Stavrum. Og spilte sammen med Ole Gunnar Solskjær
og Trond Andersen før de gikk videre til Molde.
Hadde fem gode år i CFK. Fikk være en del av kulturen som kjennetegnet klubben og som de
aktuelle spillerne refererer til. Dannet etter hvert en angrepstrio med Eirik Hoseth og Stig
Arild Råket. Vi tre fikk alle smake på tippeligaen for henholdsvis Stabæk, Ålesund og Molde.
Og er de siste fra Kristiansund som har spilt i tippeligaen.
Jeg gikk til Stabæk foran 1999 sesongen. De var regjerende cupmestere. En drøm for en
enkel fotballsjel fra Kristiansund. Spilte for de ”blå” i fem år hvor vi kjempet i toppen hvert
år. Høydepunktet var kampen mot Anderlecht i Belgia på Constant Vanden Stockstadion
foran 21.000 tilskuere hvor vi overraskende vant 1-0 og jeg ble matchvinner. Stort  Etter
fem år i Stabæk dro jeg videre til Moss hvor jeg spilte i fire år før jeg returnerte til

16

Kristiansund og KBK hvor jeg nå er trener.

Oppsummert kan jeg si at jeg gjennom hele min karriere var ambisiøs og målbevisst samtidig
som jeg koste meg med fotballen. Fotball var utvilsomt det viktigste for meg sammen med
familien. Russenavnet mitt ble noe så kjedelig som ”Ball” av naturlige årsaker. Fotball ble
prioritert foran alt. Aktiviteten i ung alder var rettet mot masse egentrening og småbanespill.
Bakgrunnen for at jeg deler litt av min historie er jo at jeg kjenner meg igjen i mange av
fellesnevnerne som de aktuelle spillerne trekker fram som viktige og avgjørende for deres
karriereutvikling. Det var en veldig god treningskultur i byen preget av et sterkt
konkurransemiljø. Gode trenere la forholdene til rette for ambisiøse unge fotballspillere. Nå
som jeg er en av mange trenere i Kristiansund ser jeg det som min plikt å være med å bringe
fram nye toppspillere gjennom gode økter og muligheter.
Motivasjonen er der definitivt.

17

8.0 Undersøkelse/intervju
Metode jeg har brukt er som nevnt tidligere i oppgaven dybdeintervju (kvalitativ metode).
Jeg har intervjuet leder i junioravdelingen til Clausenengen Fotballklubb (CFK) under
gjeldene periode, to meget dyktige og sentrale trenere samt spillerne som tok steget videre.

8.1 Clausenengen Fotballklubb (CFK) på 80- og 90-tallet

8.1.1 Intervju med Torbjørn Hansen –
sportslig leder for junioravdelingen CFK i perioden 1982 – 2000.
Torbjørns funksjon var primært å styre og koordinere det sportslige i junioravdelingen. Av
fotballutdanning hadde han lederkurs i regi av NFF samt dagens UEFA-B trenerutdanning.
Kjennetegn Torbjørns inntreden i CFK:
 Etablerte for CFK en ny og mer systematisk måte å lage god klubb, gode lag og
kanskje først og fremst gode enkeltspillere.
 Holdninger og verdier som skulle gjennomsyre alle i klubben ble bestemt.
 Utarbeidet sportsplan (forpliktende for trenere).
 Utdanning av trenere ble prioritert.
 Enkeltspilleren stod i sentrum.
o Løfting av spillere (systematisk hospiteringsordninger).
 Spillerutviklingsgrupper uavhengig av alder (dynamisk – utvikling og motivasjon).
 Harry Game. ”Basic skills”. Spesifikk teknisk trening for alle i CFK. Fotballskoler.
o Ajax-modellen og Coerver-filosofien ble brukt aktivt.
Kom inn som ny sportslig leder i 1982. Tok tak i struktur og sportslig profil. Det meste var
klubbstyrt men er samtidig ydmyk og klar på at klubben var heldig som hadde
trenerprofilene Ole Stavrum og Ole Olsen til disposisjon.
Noe av det aller første han tok initiativ til å gjøre var å utarbeide et oppsett over hvordan
man skulle opptre som CFK-spiller, både på og utenfor banen, i kamp og på trening.
Holdninger som skulle gjennomsyre lagene fra de yngste og opp til de eldste. Sportsplan ble
så utarbeidet, og denne var forpliktende for trenere. Samtidig sørget man for å utdanne
trenere underveis og arrangerte interne trenerkurs for de laveste klassene, og sendte folk på
B-kurs. Var også selv trener i junioravdelingen i perioder. Så det som særdeles viktig at alle

18

hadde trenerkompetanse. O g det skal nevnes at det var mange trenerressurser foruten Ole
x 2.
Torbjørn var også med å fotfestet klubbens uttalte policy om at enkeltspilleren skulle stå i
sentrum. Man innførte derfor et system der man systematisk løftet spillere både i trening og
kamp. Dette var stort sett en styrt prosess av klubben (sportslig utvalg + trener). Dette kan
være utfordrende, og det betinger en gjennomdrøftet tenking i forkant og god
kommunikasjon underveis. I denne ordningen lå det også klare føringer at den løftede
spilleren skulle tilbake til sin «egentlige» aldersgruppe innimellom både i trening og kamp.
Dette både for å få lov å være den gode og ikke minst til støtte og inspirasjon for sine
jevnaldrende.
Klubben hadde engelsk trener (Harry Game) i 3 år rundt 1980. Han oppdaget fort at ”basic
skills” var mangelvare, og A-spillere måtte gjennom timevis med enkle basisøvelser. Den
systematiske tilnærmingen han kom med fikk stor betydning for måten klubben trente
spesifikk teknisk trening på – fra fotballskole til junior. Dette skjedde i en periode da all
trenerutdanning pekte i retning av funksjonell trening. CFK hadde tro på den spesifikke
tekniske treningen og brukte systematisk deler av Ajax-modellen og Coerver-filosofien i
treningen. Fikk etter hvert bekreftelse fra landslagsmiljøet om at CFK`s gutter hadde gode
basisferdigheter og knallgode holdninger.
Eksempelets makt. Klubben var ekstremt heldig (og kanskje litt flinke) med de
enkeltspillerne som var spesielt gode. Ola Lyngvær var kanskje det beste eksempelet på
dette. Ikke bare var han en fantastisk spiller og en notorisk måljeger. Han var en vinnerskalle
som hatet å tape, men samtidig med det beste humøret. Han representerte alt det man
prøvde å formulere i reglene/holdningene som skulle kjennetegne enkeltspilleren i CFK. Han
snudde alle utfordringer til sin og lagets fordel, det være seg dårlig dommer, motvind, dårlig
bane osv., og det smittet. Å ha sånne på et lag (og i en klubb) var ubetalelig , og han dannet
skole både for trenere og yngre spillere.

19

8.2 Trenerne
8.2.1 Intervju med Ole Stavrum – trener i flere perioder i klubben.

Ole ”Dukk Opp” Stavrum var en av to veldig sentrale trenere i ”gullalderen” i Clausenengen
Fotball Klubb (CFK). Som trener hadde han dagens UEFA-A utdannelse allerede tidlig på 70tallet. I tillegg hadde han mye igjen for sine år som spiller i Lyn (toppfotball). Scoret blant
annet 82 mål på 96 kamper i eliteserien. Fikk også 8 kamper for A-landslaget hvor han scoret
2 mål.
Stavrum hadde flere personlige forbilder som inspirerte på ulike områder. John Sveinsson
(detaljorientert fagmann), George Curtis (kombinasjon teori og praksis), Joseph Hooley
(forsvarsorganisering) og Brede Borgen (psykologi).
Alle spillere må behandles ulikt. Det å være en menneskekjenner var viktig. Som trener var
Stavrum en gigant på det mentale plan. Kunne få både enkeltspillere og lag til å tro de var
verdensmestre i riktig forstand. Var trener for CFK da de slo Molde ut av cup` n. Tidenes
cupbombe??
Utvalgte spørsmål.
Hva la du vekt på som trener i treningshverdagen?
Svar:
Oppmuntret til egentrening. Enten alene eller sammen. Mengden var viktig. Gatecuper
et viktig supplement.
Ballferdigheter. Mye balltrening i spill ble prioritert.
Brukte ofte forbilder lokalt i Tore Strand og Anders Giske. Banet vei og visste at det var
mulig å ta steget videre fra Kristiansund. At Tore Strand kom på aldersbestemt landslag
var inspirasjon for de yngste. Klubben satt opp en flott pokal til de som tok steget.
Anders Giske (proff i Tyskland og landslagsspiller) synliggjorde nødvendigheten av
egentrening.

20

Prioriterte du lag/enkeltspillere?
Svar:
Viktig å begynne tidlig, men ikke for tidlig. Alle måtte få vise seg frem. Men gutter ser
fort hva som foregår. De vil bli best – altså spille med de beste.
Spillere med stort talent og motivasjon ble på mange måter prioritert. Det var en felles
aksept i klubben at enere skulle få lov til å bli både gode og best. Vi ønsket at spillere
skulle lykkes. Enerne var gjerne ekstra interesserte også.
Hospitering/kommunikasjon i klubb?
Svar:
Det var gode hospiteringsmuligheter i klubben. De beste fikk trene med bedre og gjerne
eldre spillere/lag. Samtidig var det en forventning om at de gjeldende spillerne bidro i
egen klasse. Dette var en del av CFK`s forventninger til hver enkelt spiller.
Tok du på deg en rolle/funksjon utover det å være trener (oppfølging)?
Svar:
Jeg var i hvert fall veldig interessert. Hadde et indre ønske om å få fram lag og spillere.
Og kanskje ekstra motivasjon i tanken på å sende spillere videre.
Hvilke viktige egenskaper kjennetegner/ser du igjen hos en framtidig potensiell toppspiller
i ung alder?
Svar:
Det første jeg ser etter er ballferdigheter/teknikk. Kan ikke spilleren behandle en ball blir
det nok vanskelig.
I tillegg må spilleren ha noe ekstra. Holdninger, målbevissthet og gleden med å spille
fotball. Spisskompetanse i form av hurtighet er også viktig (kan kompenseres).
Hvilke suksesskriterier/fellestrekk hadde spillerne som lyktes med å ta steget videre til
toppfotballen?
Svar:
Prioriteringer. Målbevisste. Selvstendige (sin egen trener). Kombinert selvfølgelig med
fotballtalent og spisskompetanser.
Skal også sies at vi snakker om intelligente spillere. De var skoleflinke i tillegg.
Var det fellestrekk som gikk igjen hos spillere som hadde potensiale men som ikke lyktes?
Svar:
Vil nok si at det ofte var naturlig avgang. De satset på andre karrierer.
Mange har imponerende karrierer i andre yrker.
Når bør en spiller opp på a-lag? Når bør en spiller gå videre til toppklubb?
Svar:
Så tidlig som mulig. Det er ikke farlig å bli tatt opp på et a-lag. Det å tilhøre gruppa er
viktig. Det å kjenne på tempo og nivå så tidlig som mulig. Det kan bli en
karrierebelastning hvis man venter for lenge før en tar spranget.
Steget videre bør en ta når man er god nok. Dvs at utfordringene ikke er store nok
lengre.

21

Som tidligere toppspiller hadde Ole Stavrum en erfaring som smittet over på yngre og
talentfulle spillere i Kristiansund. Clausenengen var heldige som fikk dra nytte av hans
kompetanse. Egentrening var tidlig en av Stavrums mantra og Anders Giske (mangeårig
proffspiller i Tyskland fra Kristiansund) ble ofte brukt som symbolet for egentrening i
Kristiansund. Uten egentrening blir du ikke bedre enn resten. Med egentrening – ”sky is the
limit”. Om du drev på alene eller sammen med flere var ikke det viktigste.

8.2.2 Intervju med Ole Olsen – både trener for lag i junioravdelingen og A-lag ved flere
anledninger.

Ole Olsen var den andre sentrale treneren i ”gullalderen” i Clausenengen Fotballklubb (CFK).
Fullførte den tids høyeste trenerutdannelse i 1988/89. Dagens UEFA-A. Ole Olsen er en
klubblegende i CFK hvor han fortsatt har klubbrekord i antall spilte kamper med 464. Under
sin aktive karriere i CFK kombinerte han fotball med bryting til han var 25 år. Elitebryter med
medalje som senior i NM.
Som trener var Olsen opptatt av hele individet. Hele mennesket var viktig.
Utvalgte spørsmål.
Hva la du vekt på som trener i treningshverdagen?
Svar:
Alle skulle være trygge med ball. Uavhengig av alder. Valg ble viktigere etter hvert.
Var også opptatt av å utfordre spillerne mer enn å instruere dem. Ønsket at de skulle bli
”sin egen trener”. Motivere dem.
Prioriterte du lag/enkeltspillere?
Svar:
Enkeltspilleren kom nok mye i fokus. Jeg ønsket ikke å bremse de som virkelig hadde lyst
til å bli gode. Samtidig var jeg forsiktig med topping i ung alder. Hadde ikke råd til å miste
noen på veien. Det handlet mer om å utfordre de spesielt interesserte.

22

Hospitering/kommunikasjon i klubb?
Svar:
Det var et miljø som aksepterte det å være god. De beste/enerne fikk gjerne trene på
høyere nivå (med eldre årganger). Samtidig var det ikke åpning for noen stjerner. God
oppdragelse og folkeskikk var en selvfølgelighet i klubben. Gode spillere skulle være
ledestjerner/forbilder i egen klasse (på eget lag).
Tok du på deg en rolle/funksjon utover det å være trener (oppfølging)?
Svar:
Fulgte nok opp de som virkelig var interesserte litt ekstra. Alltid relatert til fotball. For
eksempel morgentreninger.
Hvilke viktige egenskaper kjennetegner/ser du igjen hos en framtidig potensiell toppspiller
i ung alder?
Svar:
Et sterkt ønske/lyst/motivasjon etter å gjøre noe mer. Utnytte talentet sitt. Samtidig
ydmyk til læring/innspill.
Dette kombinert med fotballferdigheter.
Hvilke suksesskriterier/fellestrekk hadde spillerne som lyktes med å ta steget videre til
toppfotballen?
Svar:
”Indre drive”, egentrening og karakter. Gode holdninger.
Var det fellestrekk som gikk igjen hos spillere som hadde potensiale men som ikke lyktes?
Svar:
Det handlet nok mye om den virkelige interessen for fotball. Og prioriteringer. Noen har i
dag solide karrierer utenfor fotballen. De kan man vel si har lykkes på en annen arena.
Skal noe knyttes direkte opp mot fotball kan det være spillere som lenge levde på fysikk.
Førstegangs motgang ble ofte en utfordring og flere sluttet av den grunn.
Når bør en spiller opp på a-lag? Når bør en spiller gå videre til toppklubb?
Svar:
Når man er god nok. Alder ingen hindring.
Ole Olsen var opptatt av hele individet. Samtidig var han tydelig på å få fram gleden ved å
spille fotball. Da var det enklere å motivere de spesielt interesserte til egentrening. For å bli
bedre enn de andre må man trene mer. Kvalitet helt sentralt. Sammen med tålmodighet.

23

8.2.3 Fellesnevnere/oppsummering Ole Stavrum og Ole Olsen
”Hvit og lyseblå tråd” i CFK:
Var tilhengere av klubbens retningslinjer ift normer, regler, holdninger og verdier. På mange
måter en skjult voksenopplæring.
Det ble satt forventing/krav til ferdigheter for de ulike alderstrinnene. Harry Game`s
inntreden i klubben (1979) var viktig. Han satt fokus direkte mot basisferdigheter.
Detaljorientert. Alle skulle ha en ball hver. Benyttet også små baller.
Ellers var det mye aktivitet knyttet opp mot spill/motspill.
Aktivitet:
Begge prioriterte mye innendørsfotball. Både i gymsal og idrettshall. Spesielt om vinteren
hvor treningsforholdene ute vår en utfordring. Trange romforhold og tette dueller. Dette
medførte automatisk krav til hurtig nærteknikk samtidig som man hele tiden ble utfordret
enten offensivt eller defensivt (spill/motspill).
At man prioriterte mye småbanespill er nok trolig en av årsakene til at vi fikk fram bedre
enkeltspillere enn gode lag.
Spill på større baner ble prioritert senere.
Hospitering:
Begge bygget oppunder hospiteringsmodellen i klubben. Det var et miljø som aksepterte det
å være god. De beste/enerne fikk gjerne muligheten til å trene på høyere nivå (med eldre
årganger). Samtidig var det en forventning om at de gjeldende spillerne bidro i egen klasse.
Dette var en del av CFK`s forventninger til hver enkelt spiller. Gode spillere skulle være
ledestjerner/forbilder.
Referanser:
Foruten spillere i egen klubb med erfaring fra ungdomslandslag, som daglig var
referanser/forbilder, deltok man ofte på turneringer både i Norge og Sverige. Til faktisk også
i England. Og da spesielt innendørsturneringer. Der fikk man målt krefter med de beste og
en bekreftelse på at man også var gode. Dette var helt klart en motivasjonsfaktor og med på
å skape en vinnerkultur.
Påvirkning:
”You haven’t taught until they have learned” (John Wooden).
Dette utsagnet kjennetegner nok 2 x Ole. Gode rådgivere som bevisstgjorde spillerne ift
læring og egenaktivitet. Dette måtte skje gjennom egne erfaringer og bevisst og tålmodig
arbeid over tid. Gutta som tok utfordringen var kjennetegnet av et stort talent kombinert
med interesse, motivasjon og en lyst til å gjøre noe med det. Solskjær og Leonardsen var
ekstreme på dette området.

24

Modellen er hentet fra Argyris og Schøn og kan lett relateres til den målrettete
egentreningen som spesielt kjennetegnet Solskjær og Leonardsen. I forlengelsen av mange
treneres instruerende læring var som sagt både Stavrum og Olsen mer opptatt av å utfordre
gutta. Dette medførte selvstendige og kritiske spillere som tok ansvar for egen utvikling. De
ble tidlige sine ”egne trenere”.
Enkel sløyfet læring bygger gjerne på instruerende øvelse fra ”trener”, mens dobbel sløyfet
læring er videreutvikling/kreativ nytenkning rundt samme øvelse. Eksempel er enkel
overstegsfinte hvor Solskjær selv spesialiserte seg på dobbel overstegsfinte etterfulgt av
kjapt skudd/avslutning.

25

8.3 Spillerne
8.3.1 Intervju Ole Erik Stavrum (født 30.12.1966).

Ole Erik var forsvarsspiller. Han spilte fire landskamper for aldersbestemte landslag (G15). I
løpet av karrieren som aktiv spilte han for Clausenengen, Molde og Brann. Flere hundre
kamper på høyeste nivå i Norge.
Utvalgte spørsmål.
Hvor mye betydde fotballen i tidlig alder for deg?
Svar:
Veldig mye. Altoppslukende. Var flasket opp med fotball. Arven måtte videreføres. Var
på cupfinale allerede i magen på mor har jeg blitt fortalt
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Jeg trente masse. Både alene og sammen med mine lagkamerater. Vi trente mer enn alle
andre. Det var trening morgen, ettermiddag og kveld. Hele døgnet om mulig.
Organisert trening var bare en liten del av totalen da den uorganiserte var vel så viktig. I
miljøet dro vi med hverandre. En avgjørende faktor.
Hva var hovedfokus i treningsarbeid/aktivitet (barn/ungdom)?
Svar:
Tekniske øvelser kombinert med mye spill. Alt med ball.
Drypp av fysisk trening for å ”teste” mentalitet.
Spill på små baner. Få spillere på hvert lag. Mange involveringer. Vi var mye inne og da
fortrinnsvis i gymsaler og idrettshaller (håndballbaner).
Fysisk god trening. Koordinasjon. God fotballtrening som automatisk la grunnlag for
teknisk gode spillere. Det skulle spilles fotball, ikke sparkes. Gikk så fort at orientering ble
kjempeviktig. Fotballforståelsen ble også utviklet kjappere.

26

Hvor bevisst var du på kvalitet når du trente (uavhengig av organisert/uorganisert)?
Svar:
Jeg var nok veldig bevisst. Og fra ung alder. Det var en kultur i klubben for gode
holdninger og verdier. Disiplinerte spillere. Tror også det var en suksessfaktor for å kunne
lykkes. Ingenting var tilfeldig. Gikk igjen ute på treningsbanen. Og på løkka. Hos meg og
resten av miljøet.
Var konkurranse viktig for deg? Det å vinne?
Svar:
Enormt viktig. Og jeg elsket å vinne. Desto dårligere taper. Det var på mange måter en
”sykdom” Og sliter fortsatt med den ”sykdommen”. Alltid vært en forferdelig dårlig
taper. Vinne betydde alt. Skal sies at fokuset ble kjapt rettet mot nye mål.
Hva kjennetegnet deg som person? Tenker da på om du var strukturert, holdningssterk
osv.?
Svar:
Ledertype. En organisator som fikk med og engasjerte personer rundt meg. Uavhengig av
om det var pengeinnsamling til tur eller å vinne fotballkamp. Det måtte skje noe. Og det
ble satt nye mål hele tiden.

8.3.2 Intervju Ola Lyngvær (født 22.09.1967):

Ola var angrepsspiller. Han spilte ti landskamper for juniorlandslaget. I løpet av karrieren
som aktiv spilte han for Clausenengen og Fyllingen. Scoret blant annet begge målene i 2-0
seieren mot ”storebror” Brann i semifinalen i NM som sendte Fyllingen til cupfinalen i 1990.
Utvalgte spørsmål.
Hvor mye betydde fotballen i tidlig alder for deg?
Svar:
Fotball var min fritidsaktivitet. I friminutter og hjemme i gata eller på Myra-banen
(løkka). Fotball var alltid førstevalg på min aktivitetskalender.

27

Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Spilte alltid fotball. Gjorde først unna lekser. Deretter ut med fotballen. I barnefotballen
hadde vi vel 1-2 organiserte økter pr uke.
Ble mer og mer organisert trening jo eldre jeg ble. Som guttespiller var det noe
organisert hver dag. Jeg spilte kamper for gutte, junior og a-lag.
Det var viktig å være god i klassen du i utgangspunktet tilhørte. Både mtp motivasjon,
mestringsfølelse og klubbfilosofi. Også grunnlaget for hospitering i klubben (CFK).
Guttekamper ble på mange måter en god trening hvor jeg fikk dyrket detaljer og vært
god/best.
Hva var hovedfokus i treningsarbeid/aktivitet (barn/ungdom)?
Svar:
I barnefotballen gikk det mye på basisferdigheter. Nærteknikk. Dette kombinert med
småbanespill i gymsaler om vinteren og ute på sommertid. Helårsidrett.
I ungdomsfotballen var det mye five-a-side. Variasjon mellom gymsal og idrettssal om
vinteren. Ute på sommertid. I tillegg startet man med sirkeltrening.
Hvor bevisst var du på kvalitet når du trente (uavhengig av organisert/uorganisert)?
Svar:
Alltid 100 % innsats og konsentrasjon. Uavhengig av hva.
Ergret veldig å misse på skudd, pasninger, plassering osv.
Var konkurranse viktig for deg? Det å vinne?
Svar:
Sykelig vinnervilje i konkurransesituasjon. ”Har hendt at jeg kastet stein etter beste
kamerater etter at kamp og resultat ikke gikk min vei”.
Samtidig var det viktig ikke vinne for enhver pris. Fair Play viktig.
Hva kjennetegnet deg som person? Tenker da på om du var strukturert, holdningssterk
osv.?
Svar:
Var nok strukturert og holdningssterk. Glad i orden og struktur. Elsket å spille fotball. Har
hørt spørsmål om å komme på trening for å bli bedre eller for å bli trent? Helte kanskje
mer i den siste kategorien, men alltid dedikert på selve økta og i kampen. Da var det 100
% innlevelse.

28

8.3.3 Intervju André Flem (født 15.12.1967):

André var forsvarsspiller. I løpet av karrieren som aktiv spilte han for Clausenengen og
Stabæk Fotball. Kjent som mangeårig kaptein for Stabæk Fotball i norsk toppserie hvor han
har både medalje fra tippeligaen og NM-gull.
Utvalgte spørsmål.
Hvor mye betydde fotballen i tidlig alder for deg?
Svar:
Det var det ”livet” dreide seg om. Alle spilte fotball, og gjerne flere generasjoner
sammen. Noe som gjorde at man fikk prøvd seg mot bedre motstand i ung alder.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Trente nesten hver dag sammen med kompiser. For det meste uorganisert på løkka i ung
alder. Etter hvert mer og mer organisert jo eldre man ble.
Treningsmengde var alltid uavhengig av årstid. Vi ”tråkket” banen om det var snø. Hvis
det ikke var fotball var det annen uteaktivitet. Klatring i trær med mer.
Aldersspenn var vanlig på løkka. Spilte gjerne med gutter som fort var både 4 og 5 år
eldre. Fikk brynt meg.
Ikke så mye alene aktivitet. Alltid noen på banen. Egentrening foregikk eventuelt i
”hagen”.
Hva var hovedfokus i treningsarbeid/aktivitet (barn/ungdom)?
Svar:
Uorganisert på løkka dreide seg for det meste om småbanespill. Spill/motspill med mål.
Varierte eventuelt ved å legge in noen touchbegrensninger. Gatecuper organiserte vi
selv. En klasse hvor vi ”laget” våre egne lag uavhengig av klubbene vi tilhørte.
Spill på små flater var også en gjennomgangsmelodi hva gjelder den organiserte delen av
treningen. Uavhengig av alder. Ole Stavrum kom etter hvert inn (ungdomsalderen). Da
ble det vintertrening i tillegg. Morgentreninger. Gymsal. Idrettshaller. Generelt økte
treningsdoser. Mye kondisjon uten ball. Fysisk godt trente.

29

Det som kjennetegnet fotballtreningen var høy intensitet. Inne spilte vi med vegger, små
mål/hjørnefotball, filtball osv. Ballen gikk fryktelig fort. Hurtig teknikk var avgjørende.
Hvor bevisst var du på kvalitet når du trente (uavhengig av organisert/uorganisert)?
Svar:
Lystbetont trening var viktig. Gleden ved å få til et skudd, pasning, takling osv. var
prioritert. Uten at det på noen måter lå en bevisstgjøring i treningen. Her igjen var det
snakk om å vinne. Gjennom denne vinnerviljen/ærgjerrigheten kan jeg kanskje si at det
resulterte i en ubevisst form for kvalitetstrening.
Var konkurranse viktig for deg? Det å vinne?
Svar:
Helt klart. En motivasjonsfaktor i seg selv. Å vinne har alltid vært veldig viktig for meg.
Om det var med eller uten ball var det alltid snakk om å vinne. ”Pulsklokka” var bare tull.
Først i mål. Løpe lengts osv.
Hva kjennetegnet deg som person? Tenker da på om du var strukturert, holdningssterk
osv.?
Svar:
Vinner. Fandenivoldsk. Uredd. Gjorde alt jeg kunne for å vinne. Uavhengig om det var
snakk om å vinne kamp, trening, duell, osv.

8.3.4 Intervju Jan Erlend Kruse (født 31.08.1968):

Jan Erlend var back/midtbane. Vært innom flere norske toppklubber (bl.a. SK Brann, Molde
og Vålerenga) i tillegg til Clausenengen og spilte to år som profesjonell spiller for greske
Panionios. Fikk seks landskamper for juniorlandslaget og 2 for U-landslaget.
Utvalgte spørsmål.
Hvor mye betydde fotballen i tidlig alder for deg?
Svar:
Jeg tenkte vel ikke akkurat over hva fotballen betydde for meg i tidlig alder. Jeg gjorde
stort sett ikke annet enn å spille fotball fra jeg var liten. Fotballen var det jeg ville holde
på med hele tiden. Fotballen betydde at jeg hadde det veldig artig i mange timer hver
dag.

30

Det viktigste for meg var spillegleden. Jeg så frem til hver eneste trening med
laget/individuell trening/løkkefotball. Jeg elsket spillet. Det gjør jeg fortsatt.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Jeg trente fotball mange timer hver dag. Løkkefotballen var der jeg lærte meg å spille.
Der var gutter i alle aldre med. Du måtte være rask både i hode og bein for å lykkes der.
Det gjorde at jeg ble tidlig selvstendig. Vi ryddet banen, lagde mål og organiserte lag. Jeg
spilte også før skolen begynte med eldre gutter som jeg kjente. Jeg spilte i friminuttene,
og på skolen avtalte vi hvor vi skulle spille etter skolen de dagene det ikke var trening
med klubben.
Den organiserte treninga var på 3 x pr.uke + kamp. Jeg trente med lag både ett og to års
trinn over fra jeg var 7 år i I.L. Nordlandet.
Jeg husker at den organiserte treningen ble hyppigere og mer krevende fra 12 års alder. I
alderen 12-15 år var det en kombinasjon av løkkefotball og organisert trening. På
egenhånd trente jeg ferdigheter, styrke og hurtighet. Jeg ble tidlig vant til å trene mye og
hardt. Det var en fordel for meg.
Det er viktig for meg å påpeke at det skal ikke være alvor i fotball. Mange misforstår og
setter likhetstegn mellom alvor = da er du seriøs. Det blir for meg en helt feil tilnærming.
Det å spille fotball er fantastisk morsomt enten man er 5 år eller 45 år. Gleden med å
spille fotball er uavhengig om man har som mål om å bli profesjonell fotballspiller eller
ikke. For meg var det gleden med spillet, og det å lykkes med det jeg og laget øvde på,
som var det viktigste.
Hva var hovedfokus i treningsarbeid/aktivitet (barn/ungdom)?
Svar:
De første årene var fokus spesielt rette inn mot individuell ferdighetstrening. Basis i
pasningsspill og samspill. Du er viktig for laget. Jeg ble tidlig gitt ansvar noe som for meg
var viktig. Det var rom for individet og jeg fikk lov å utfolde meg.
Etter hvert som jeg ble eldre ble det mer og mer fokus på videreutvikling. Fortsatt var det
viktig med individuell ferdighetstrening men nå ble man enda mer bevisst på detaljer
som for eksempel å bli like god med begge bein. Når vi trente på pasningsspill og samspill
var det nå viktig å lære å orientere seg lenge før du mottar ballen, og å ha minst 2-3 trekk
klart i hodet før du mottar ballen osv. Innlæring av 4-5 faste pasningsmønstre på 1- og 2
touch. Pasninger på 1-2 touch var regelen (situasjonsbestemt)
Innendørsfotball – vi spilte innendørsfotball fra november til mars hvert år. Å gjøre ting
enkelt. Å angripe og forsvare seg sammen med kortest mulig avstand mellom lagdelene.
Å ha det moro med fotballen

31

Hvor bevisst var du på kvalitet når du trente (uavhengig av organisert/uorganisert)?
Svar:
Jeg husker at jeg var veldig perfeksjonistisk (sta/iherdig) m.h.t. å trene ferdigheter. Jeg
gav meg ikke før jeg fikk det til. Å spille ballen mot en vegg på forskjellige måter for å
trene opp alle deler av foten ved pasninger, skudd, 1-touch (mottak) drev jeg mye med
alene.
Det å yte 100% og å kreve det samme kom naturlig for meg som følge av min
personlighet. I den gruppen jeg spilte i Clausenengen i årene 80-86 stilte alle krav om yte
100 % til seg selv, da kan du også kreve det samme av dine lagkamerater. Det kom også
naturlig da spillerne delte det samme ønske om å bli best/vinne kamper/turneringer.
Det var kultur i min klubb Clausenengen for et skikkelig pasningsspill. Jeg la min ære i å
spille så gode pasninger som mulig, og å utnytte mine ferdigheter til lagets beste. På
løkka gikk det mye i «hest og gris» der alle spiller mot alle og målscorer får fortsette i
spillet, eller to lag med spill mot ett mål eller to mål. Vi spilte også mye «Tysker’ n» som
er et utslagsspill på poeng som spilles enten fra straffemerket eller 16 meteren. Det var
veldig viktig å treffe godt og med riktig teknikk, men hvor bevisst jeg var på dette varierte
sikkert. Jeg husker at jeg forsøkte å lære av eldre spillere som hadde et spesielt godt
skudd eller spesielt gode finter.
Var konkurranse viktig for deg? Det å vinne?
Svar:
Ja, konkurranse var veldig viktig. Det å vinne var veldig viktig. Å vinne, og å ha det artig. I
den rekkefølgen. Jeg hadde en sterk indre motivasjon og fant stor glede i det å lykkes
sammen med lagkameratene og å lykkes individuelt. Dvs. å få utfolde meg til lagets
beste. Jeg hadde aldri fokus på ytre motivasjon som penger, prestisje, oppmerksomhet
osv.
Hva kjennetegnet deg som person? Tenker da på om du var strukturert, holdningssterk
osv.?
Svar:
Jeg var definitivt min egen trener. Jeg forsøkte hele tiden å bli bedre. Jeg ble aldri
fornøyd før det var perfekt (skuddet, finta, pasningen, lobben, innlegget osv.).
Jeg hadde ikke fokus på noe annet i oppveksten enn fotball. Jeg prioriterte alltid fotball
som nummer 1.
Jeg har alltid elsket å spille fotball. Det er likedan nå, selv om det er sjeldent grunnet en
kropp preget av 15 år med fotball på heltid 

32

8.3.5 Intervju Øyvind Leonardsen (født 17.08.1970):

Øyvind var midtbanespiller. Han har spilt for Clausenengen, Molde, Rosenborg, Wimbledon,
Liverpool, Tottenham, Aston Villa, Lyn og Strømsgodset. I tillegg har han 86 A-landskamper
og 19 mål for Norge. I tillegg mange med ungdomslandslag. En utrolig karriere.
Utvalgte spørsmål.
Hvor mye betydde fotballen i tidlig alder for deg?
Svar:
Hadde en enorm glede med fotballen. Husker jeg spurte min mor som 12-åring hva barn
som ikke spiller fotball gledet seg med. For min del var fotball kjærlighet. Meningen med
livet. Mestringsfølelsen. Det ga meg motivasjon å lykkes. Var også opptatt av at mine
lagkamerater skulle trives og lykkes. Relasjoner. Jeg gledet meg på andres vegne samtidig
som jeg hele tiden jobbet for å være best.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Jeg trente veldig mye. Det var fotball det dreide seg om. Så mye som mulig egentlig.
Mest uorganisert/egentrening de første barne- og ungdomsårene. Mer organisert etter
hvert men egentrening har alltid vært viktig for meg. Jeg trente nok en god del mer enn
de fleste.
Jeg trente ofte før skolen. Møtte gjerne opp en time før første timen startet. Det ble
også fotball/aktivitet i friminutter og lignende. Etter skolen ble det mer fotball. Enten
alene eller sammen med kamerater/fotballvenner. Og gjerne eldre spillere. Det ga meg
ekstra motivasjon å spille med fysisk overlegne spillere. Jeg ga meg aldri før jeg hadde
vunnet ballen/kampen. Ekstremt opptatt av å lykkes. Det ble ofte sene kvelder.
Egentrening har alltid vært sentralt. Jeg foretrakk gjerne å trene alene. Da kunne jeg
trene på detaljer og det jeg hadde lyst å bruke ekstra tid på. Hadde en stor vegg
(”Teddyveggen” på Idrett) jeg brukte til pasning, skudd, mottak osv. Supert. Husker også
den mentale styrken jeg fikk når jeg trente alene. Og gjerne på kveldstid og i dårlig vær
når andre prioriterte å sitte inne. Det elsket jeg. Elsket å vite at jeg da ble enda bedre
sammenliknet med resten.

33

Hva var hovedfokus i treningsarbeid/aktivitet (barn/ungdom)?
Svar:
Vi spilte mye innendørsfotball og spesielt om vinteren. Vi spilte med vegger, filtballer,
små mål og parkettgulv. Det var gjerne trening i gymsal 2 mot 2 eller i større idrettshaller
hvor vi spilte 4 mot 4. Her ble spilleforståelse, bevegelser, relasjoner med mer utviklet i
stor grad. Ballen gikk raskt og vi måtte derfor tenke kjappere. Orientering ble viktig.
Dette medførte igjen kravet til kjapp og god teknikk, spill/motspill, masse ballberøringer
osv. Vi var alltid seriøse og motiverte når vi trente.
Som en konsekvens av inne aktiviteten deltok vi også på masse innendørsturneringer.
Både lokalt, nasjonalt og i utlandet (fortrinnsvis Sverige). Gode referanser og en
motivasjonsfaktor.
Når vi kom ut husker jeg vi trengte litt tilvenning. Men det var helt klart noe vi tok med
oss også i uteaktiviteten.
Skal også nevnes at vi alltid spilte mot to mål. Dette utviklet både kreativitet og
spisskompetanser. Det er jo dette fotball dreier seg om. Retning i spillet.
Fotballskoler med terping på basisferdigheter var også viktig i CFK. Harry Game satte
dette i system.
Hvor bevisst var du på kvalitet når du trente (uavhengig av organisert/uorganisert)?
Svar:
Var nok veldig bevisst ganske tidlig. Opptatt av læring. Skjønte innerst inne at det var opp
til meg om jeg skulle bli god eller ikke. Og da var kvalitet på øktene viktig. Uansett om jeg
trente alene eller med flere. Hadde hele tiden fokus på å gjøre det mest mulig kamplikt.
Tempo og presisjon var alltid viktig. Så for meg bestemte situasjoner som kunne oppstå i
kamp. Var også veldig opptatt av å videreutvikle mine styrker samtidig som jeg ville gjøre
mine svakheter mindre svake eller kamuflere dem enda bedre.
Var konkurranse viktig for deg? Det å vinne?
Svar:
Ja. Egentlig fra dag en selv om alvoret ikke kan sammenliknes. Husker jeg som ung også
hadde et indre ønske om vinne. Spilte ingen rolle om det var snakk om duell, score mål
osv. Har vel også alltid vært ærgjerrig. Husker blant annet at jeg ble flau når noen tok fra
meg ballen på trening/match.
Hadde absolutt et vinnerinstinkt. Uansett arena. Husker fortsatt jeg ble ”slått” av ei jente
på 60 meter sprint 17.mai. Glemmer det aldri. Var selv forholdsvis hurtig så det var en
nedtur.
Hva kjennetegnet deg som person? Tenker da på om du var strukturert, holdningssterk
osv.?
Svar:
Holdningssterk med ”riktige” verdier. Har foretatt mange tøffe prioriteringer til fordel for
fotballen opp gjennom. Mentalt sterk. Sterk i troen på meg selv.

34

Mange har helt sikkert et inntrykk av en beskjeden kar. Likevel har jeg alltid vært
ekstremt opptatt av å vinne. Konkurranseinstinkt. Fotballbanen var en plass hvor jeg
presset meg selv ut av ”komfortsonen” og storkoste meg. Alltid.

8.3.6 Intervju Halvor Lidal (født 10.10.1970):

Halvor var angrepsspiller. Han har spilt for Clausenengen, Rosenborg og Kristiansund Fotball
Klubb. Hadde flere kamper for aldersbestemte landslag i perioden 1985-1989.
Utvalgte spørsmål.
Hvor mye betydde fotballen i tidlig alder for deg?
Svar:
Fotball var det de ”store gutta” drev med. For min del ble den altoppslukende; fotball
i friminutt, etter skolen, før og etter lekser, i det hele tatt.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Trente mange timer egentrening hver dag. Så det ikke som trening selv, for det var
bare artig. Mye lek med ball, men også mange små fotballkamper (1vs1, 2vs2, keeper
+ 1vs1). Disse kampene var ”store” i mitt hode, med innlevelse fra tv og billedgjøring
av egne prestasjoner.
Var også med på organisert trening, men det var få antall timer i forhold til det jeg
trente selv på det stadium.
Fra 12 år trente jeg fortsatt like mye egentrening, nesten mer. Var fortsatt så enkel i
hodet at alle små prestasjoner og utviklingstrinn som jeg fikk til, var potensielt store i
andre sammenhenger. Så hele tiden egen utvikling i et større fremtidig bilde.
Visste ikke dette bevisst da, men ser nå i ettertid, at det meste av det jeg trente, hele
tiden ble matchet i eget hode opp mot det ”de store gutta” gjorde (på tv, i de
kampene jeg så live).

35

Hva var hovedfokus i treningsarbeid/aktivitet (barn/ungdom)?
Svar:
Lek, men likevel var det å vinne svært viktig. Opptatt av å bli sett på, og få til ting som
andre ble imponert av.
Hele tiden opptatt av å forbedre de tingene jeg ikke var best i. Fortsatt masse lek,
med masse prestasjonsorientert aktivitet. Ønsket å nå mål. Raskt.
Hvor bevisst var du på kvalitet når du trente (uavhengig av organisert/uorganisert)?
Svar:
Var ikke opptatt av det før jeg var ca. 14 år. Matchet egne prestasjoner med Øyvind
Leonhardsen. Vi snakket hele tiden om vi var på landslagsnivå eller ikke (et av
målene).
Bevisstgjøring. Treffe mål/pasninger. Ikke spesielt dette.
Var konkurranse viktig for deg? Det å vinne?
Svar:
Ja, det var svært viktig. Vinne betød alt.
Tror det fundamentale gikk på å imponere omgivelsene. Få bekreftelser. Ble ”ruset”
av andres ”applaus”.
Hva kjennetegnet deg som person? Tenker da på om du var strukturert, holdningssterk
osv.?
Svar:
Var ikke spesielt strukturert, men sterk grad av selvledelse lå i bunn.
Svært seriøs i trening og idrett. Ingen slinger, ikke noen unnasluntring i treninga.
Valgte bort en masse ting i ungdommen (piker, vin og sang) for å nå de tingene jeg
ville.
Et fundament for alt det jeg drev med ”gøy å spille fotball”. Var det ikke gøy, kuttet
jeg det ut.

8.3.7 Intervju Arild Stavrum (født 16.04.1972):

Arild var angrepsspiller. Spilte for Clausenengen, SK Brann, Molde og Stabæk Fotball i Norge,
Helsingborg i Sverige og Aberdeen og Besiktas i utlandet (utenfor Skandinavia). Spilte 2 Alandskamper. Var toppscorer i stort sett alle klubbene han spilte for.

36

Utvalgte spørsmål.
Hvor mye betydde fotballen i tidlig alder for deg?
Svar:
Betydde jo på mange måter alt. Hadde også lyst til å bli god. Det tror jeg var viktig for
meg. Den indre motivasjonen var på mange måter på plass allerede fra tidlig ung alder.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Jeg har alltid trent ekstremt mye. Og alltid med ball. Hver dag døgnet rundt. Som ung
foregikk mesteparten på løkka. Etter hvert som vi ble eldre økte dosen med organisert
trening med klubb. Likevel var egentrening og annen uorganisert trening alltid viktig. Er
helt sikker på at dette en av faktorene som skiller de nest beste fra de beste.
Uorganisert trening var jo veldig positivt da jeg fikk spille med eldre fotballvenner. Både
koordinasjon og styrke ble hele tiden testet og utviklet. Ingen dommer var tilstede. Alle
var på en måte overlatt til seg selv.
Hva var hovedfokus i treningsarbeid/aktivitet (barn/ungdom)?
Svar:
Når jeg trente alene var alt med fotball. Var opptatt av detaljer og ballfølelse. Kunne
drive med triksing (ballkontroll), skuddtrening (score mål), finter osv. Mengden av denne
treningen var viktig for meg. Og sannsynligvis helt avgjørende.
Sammen med kompiser spilte vi mye fotball på små baner. Få spillere på hvert lag. Både
organisert og uorganisert. Om vinteren var det veldig mye fotballtrening i gymsaler og
idrettshaller med CFK. Viktig var måten vi spilte på. Brukte den store ”tennisballen” som
gikk veldig fort på et raskt underlag (gjerne parkett). Vegger/vant og små mål var vanlig.
Ekstremt tempo i spillet. Krav til kjapp og god teknikk (basisferdigheter måtte være på
plass). Få spillere på hvert lag. Spill/motspill. Mange involveringer. Relasjoner og
forståelse ble utviklet. Dette tok jeg og vi med videre når vi spilte utendørs. Kjapt og
hurtig kombinasjonsspill.
Ser man på futsal i dag er det ofte opp på en spiss som tråkker og holder på ballen.
”Dreper” tempo i spillet. Det var mer tempo i det vi gjorde. Og i dagens fotball går det jo
bare fortere og fortere.
Hvor bevisst var du på kvalitet når du trente (uavhengig av organisert/uorganisert)?
Svar:
Alt gikk på en måte over i hverandre hele veien. Og med kvalitet. Var hele tiden opptatt
av å bli bedre/utvikle meg. Om det var egentrening, spill på løkka eller organisert trening
med klubb var tanken hele tiden å bli bedre.
Var konkurranse viktig for deg? Det å vinne?
Svar:
Elsket å vinne. ”Hatet” å tape. Var ekstremt opptatt av å vinne. Og mer og mer jo eldre
jeg ble. Både på trening og i kamp selv om jeg etter hvert som jeg ble eldre ble mer og

37

mer bevisst på at kampdag var viktigst. Kunne være sur og skuffet over en medspiller
som gjorde en avgjørende tabbe i en kamp i flere uker etter et nederlag.
Vi deltok ofte på turneringer hvor konkurranseinstinktet ble testet mot gode lag og
spillere andre steder i Norge og Sverige.
Hva kjennetegnet deg som person? Tenker da på om du var strukturert, holdningssterk
osv.?
Svar:
Målbevisst og seriøs. Var en holdningssterk person med klare verdier. Satt meg mål hele
tiden og var opptatt av å bli bedre. Konkurransemenneske. Skjønte tidlig at det ville gjøre
”vondt” skulle man ha sjans til å komme seg videre.

8.3.8 Intervju Are Lervik (født 10.10.1972):

Are var keeper. Spilte for Clausenengen og Molde. Mange sesonger i Tippeligaen.
Aldersbestemte landskamper.
Utvalgte spørsmål.
Hvor mye betydde fotballen i tidlig alder for deg?
Svar:
Bodde i en annen by noen år fram til 8 årsalderen. Enkleste måten å komme inn i en
kameratgjeng var gjennom fotballen.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
Fra 10 årsalderen da vi flyttet til nytt boligfelt med en liten fotballbane, ble det veldig
mye uorganisert spill. Den organiserte fotballtreningen eskalerte i 13-14 års alderen.
Hva var hovedfokus i treningsarbeid/aktivitet (barn/ungdom)?
Svar:
Lek fram til 13 års alderen. Mer målrettet arbeid i tiden etter.
Hvor bevisst var du på kvalitet når du trente (uavhengig av organisert/uorganisert)?
Svar:
Lek fram til 13 års alderen. Mer målrettet arbeid i tiden etter.
38

Var konkurranse viktig for deg? Det å vinne?
Svar:
Som keeper hadde jeg et stort fokus på mine oppgaver, men kameratskapet gjorde at vi
ønsket resultat sammen også.
Hva kjennetegnet deg som person? Tenker da på om du var strukturert, holdningssterk
osv.?
Svar:
Var veldig dedikert og holdningssterk i ungdomsårene.

8.3.9 Intervju Ole Gunnar Solskjær (født 26.02.1973):

Ole Gunnar var angrepsspiller. Spilte for Clausenengen, Molde og Manchester United. Spilte
67 A-landskamper hvor han scoret 23 mål. Storscorer i alle klubbene han spilte for. Verdens
mest kjente nordmann. Avgjorde Champions League-finalen for Manchester United i 1999
med mål på overtid.
Utvalgte spørsmål.
Hvor mye betydde fotballen i tidlig alder for deg?
Svar:
Om ikke alt så dreide det meste seg om fotball. Husker fremdeles Fotball VM 82. Brasil
var laget. Spilte en fantastisk fotball og er vel det beste laget gjennom tidene som ikke
har vunnet VM. Husker også godt mitt første år som CFK spiller. Tror vi tapte alle
kampene våre det året og mitt aller første mål for CFK kom i sesongens siste match.
Stort.
Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
I ung alder (barnefotballen) hadde vi vel 1-2 organiserte økter ukentlig. Likevel var det
for min del trening hver dag. Alle dager året rundt. Både tidlig og sent. Juleaften var intet
unntak. Jeg kunne holde på i timevis. Alene eller sammen med fotballvenner. Og de
kunne være 4-5 år eldre enn meg. Løkka ble flittig brukt. Var det mørkt fikk vi snille

39

foreldre til å lyse opp banen med fjernlys fra oppstilte biler (mitt første møte med fotball
i flomlys).
Jeg har alltid vært målbevisst og detaljorientert. Jeg spilte ofte ”europacupfinale” alene.
Målet i Champions League-finalen i 1999 føyer seg inn i rekken av mange avgjørende
finalescoringer.
Etter hvert som jeg ble eldre (ungdomsalderen/utviklingsalderen) ble det flere og flere
ukentlige organiserte økter med CFK. Likevel var egentrening (den uorganiserte
treningen) alltid viktig. Her fikk jeg på plass skuddfinta, stegskuddet, den gode pasningen
osv. Søkte utfordringer hele veien. I tillegg til fotballtrening hadde jeg eget
hurtighetsprogram. Skjønte når jeg nærmet meg/begynte å spille seniorfotball at jeg
burde bli hurtigere. Selv om jeg ofte søkte råd har jeg vel alltid vært ”min egen trener”.
Lyst å nevne gatecup`r. Det var en form for organisert ”uorganisert” aktivitet. Vi
organiserte alt selv. Hverken voksne eller klubber var involverte. Det var flere av dem i
byen. Vi dannet lag på tvers av klubber. En klasse. Det var kjempegøy. Ser ikke noe av det
i dag.
Hva var hovedfokus i treningsarbeid/aktivitet (barn/ungdom)?
Svar:
I barnefotballen var det masse ferdighetstrening. Mye basis teknikk.
I ungdomsalderen/utviklingsalderen ble jeg mer bevisst på det som kunne gi meg et
fortrinn eller som jeg så på som viktig å bli bedre på for i det hele tatt å kunne lykkes. Det
kunne være alt fra avslutningstrening til hurtighetsprogram. Terping er et stikkord.
Teknikken med mer skulle ”sitte” før jeg var fornøyd.
Når det gjelder selve aktiviteten var det tradisjon i Kristiansund for mye småbanespill.
Både inne og ute. Om vinteren trente vi både i gymsal og idrettshaller så mye som mulig.
Vi spilte med filtball, vegger og små mål/hjørnefotball. Dette framprovoserte
spill/motspill, kjapp teknikk (individuell) og kombinasjoner (relasjoner). Alt gikk raskt. Det
kunne være alt fra 2vs2 til flere på hvert lag. Avhengig av banestørrelse.
Kjernemuskulaturen ble derfor tidlig stimulert.
Hvor bevisst var du på kvalitet når du trente (uavhengig av organisert/uorganisert)?
Svar:
Jeg var alltid godt forberedt og målbevisst. Det var fellesnevner uavhengig av om det var
organisert trening eller egentrening. Jeg deltok vel aldri på ei trening for å bli trent. Det
var alltid et mål om å bli bedre. Detaljer var viktig. Brente jeg en sjanse på trening var det
rett på løkka for å treffe. Følelsen av å lykkes stimulerte meg. Var vel på mange måter en
perfeksjonist.
Det å score mål var selvsagt noe som drev meg gjennom min karriere. Det var viktigere å
score mange mål enn å score ”lekre” mål. Jeg siktet ikke nødvendigvis på krysset. Jeg var
mer bevisst på hvor jeg skulle sette ballen ut i fra avslutningsposisjon og
scoringsmulighet.

40

Var konkurranse viktig for deg? Det å vinne?
Svar:
Konkurranse har alltid vært viktig for meg. Trolig et medfødt konkurranseinstinkt. Og ikke
bare hva gjelder fotball. Jeg skulle vinne uansett. ”Hatet” å tape. Som sagt også grunnen
til at jeg sluttet med bryting. På skolen når vi hadde prøver ønsket jeg blant annet å bli
først ferdig men samtidig gjøre det så godt som mulig.
Fra tidlig alder husker jeg godt at pappa glemte en match. Vi tapte kampen. Tungt.
Personlig var målet å bli så god som Ole Gunnar overhodet kunne bli som fotballspiller.
Rimelig sikker på at man også lærer mest av å vinne. Gode opplevelser. Skaper lettere
glede. Godt og trygt miljø.
Hva kjennetegnet deg som person? Tenker da på om du var strukturert, holdningssterk
osv.?
Svar:
Jeg var en strukturert person. Har på mange måter alltid vært min ”egen trener”.
Treningsdagbok ble skrevet. Det tok jeg også med meg inn i ”voksenfotballen” og senere
inn i treneryrket. Holdningssterk har jeg alltid vært. Ikke noe tull. Mye jeg har måtte
forsaket opp gjennom men tror også det er veldig viktig og avgjørende. Skal man lykkes
må man prioritere. Vil også nevne at jeg alltid har hatt det kjempemorsomt med
fotballen. I barnefotballen sammen med mine bestevenner. Senere med gode
fotballvenner. Har man det ikke gøy blir det tungt og vanskelig om ikke umulig og lykkes.

8.3.10 Intervju Trond Andersen (født 06.01.1975):

Trond var primært midtbanespiller selv om han vikarierte litt i forsvar. Spilte for
Clausenengen og Molde her i landet. Proff i Wimbledon før han gikk til dansk fotball og spilte
for Aalborg og Brøndby. 38 kamper for A-landslaget samt en del aldersbestemte
landskamper.
Utvalgte spørsmål.
Hvor mye betydde fotballen i tidlig alder for deg?
Svar:
Det var det morsomste jeg visste. Og det viktigste. Prioriterte fotball hele veien.
Jeg var hele tiden opptatt av å være god/best.

41

Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
Svar:
I tidlig alder var det nok en større del av uorganisert trening. Vi spilte ofte på ”løkka”.
Gatecup`r var også svært utbredt. I begge tilfellene var ikke alder av betydning. Alle fikk
være med. Jeg fikk også der brynt meg på eldre spillere.
Egentrening var alltid viktig. Skal sies at jeg ble mer og mer bevisst på detaljer etter hvert
som jeg ble eldre.
Når det gjelder organisert trening i klubb var jeg på mange måter minimum tilknyttet to
lag hele veien. Min klasse og klassen over. Spilte og trente i perioder med begge lag. Jo
eldre jeg ble jo flere organiserte økter ble det. Som gutte spiller var det nok organisert
trening/kamp omtrent hver dag. Spilte jo da både gutte-, junior og A-lagsfotball.
Hva var hovedfokus i treningsarbeid/aktivitet (barn/ungdom)?
Svar:
Masse spill aktivitet. Og faktisk alltid med mål. Jeg spilte i en sentral posisjon og fikk
mange involveringer. Samtidig var det viktig med basisferdigheter. Det ble lagt til rette
for gode øvelser. Føringer, pasninger, finter osv. Harry Game viktig. Fotballskoler.
Inne fotball var viktig. Også personlig det morsomste Vi spilte både i gymsaler og
idrettshaller. Få spillere på hvert lag. Vi spilte med filtballer, vegger, små mål/benker,
hurtig underlag osv. Mange faktorer som medførte god og hurtig teknikk, kjapp
fotballforståelse, dueller både offensivt og defensivt osv.
Hvor bevisst var du på kvalitet når du trente (uavhengig av organisert/uorganisert)?
Svar:
Til og begynne med var det viktigste med fotball å ha det gøy. Samtidig har det nok alltid
vært en naturlig greie for meg at alt skulle gjøres så bra som mulig. Og enda bedre neste
gang. Utvikling. Jeg var nok opptatt av mestringsfølelse og bevisstgjøringsøyeblikk.
Det kan lett knyttes direkte opp mot utvikling av for eksempel teknisk
repertoar/ferdigheter osv.
Var konkurranse viktig for deg? Det å vinne?
Svar:
Alltid viktig å vinne. Og fokus var alltid å vinne. Prioriteringer deretter.
Hva kjennetegnet deg som person? Tenker da på om du var strukturert, holdningssterk
osv.?
Svar:
Konkurransemenneske. Holdningssterk. Perfeksjonist.

42

8.3.11 Fellesnevnere utvalgte spørsmål fra intervjuet med spillerne:
 Fotball betydde enormt mye for alle sammen. Den store gleden og prioritet nummer
1.
 Alle trente masse. Livet dreide seg stort sett om fotball. Man trente tidlig og sent
hver dag år etter år. I ung alder var det mer uorganisert aktivitet som løkkefotball og
spesielt egentrening. Etter hvert som man ble eldre økte mengden av organisert
trening. Likevel var egentrening alltid en viktig del av aktiviteten.
 Innholdet og bevisstheten i egentreningen varierte fra spiller til spiller (les svar på
spørsmål). Noen trente på detaljer og tenkte mest mulig ”matchlikt” når de trente for
seg selv. Hva kunne gi dem fortrinn!! Andre litt mer tilfeldig og lystbetont.
Fellesnevner var at alle ønsket å bli bedre på det de øvde på. Søkte utvikling.
 Mye av aktiviteten var rettet inn mot småbanespill. Gymsaler og idrettshaller mye
brukt på vinterstid. Kjapp teknikk, mange ballberøringer, spill/motspill,
kombinasjoner osv. Gjerne 2vs2 eller 4vs4 på liten bane. Spilte med vant, raskt
underlag, filtball og små mål (hjørnefotball, små mål, håndballmål). Utviklet
spilleforståelse.
 Alle var målbevisste og tilstedeværelsen på økta var alltid 100 %. Trente for å bli
bedre hver gang. Opptatt av læring og detaljer for å bli bedre.
 Alle var veldig opptatte av konkurranse. Vinnerskaller hele gjengen. Forskjellige
måter å vise det på men ”hatet” å tape. Faktisk uavhengig av om det var på
fotballbanen eller andre ”arenaer”. En god opplevelse er mer motiverende og gir
lettere læring. Og en god opplevelse får en lettere når man vinner.
 Felles for alle var målbevisstheten av en eller annen grad. Gode holdninger og verdier
gjenspeilte dem. Der hadde nok også klubben en ”liten” fortjeneste
(”voksenopplæring”). Noen var også veldig strukturerte og skrev treningsdagbøker.

8.3.12 Fellesnevnere andre spørsmål fra intervjuet med spillere:
En del svar ifm dybdeintervjuet er ikke gjengitt i oppgaven. Under følger en kort
oppsummering av disse.
 Alle startet tidlig sine fotballkarrierer. Vanskelig å tallfeste nøyaktig men de fleste var
på mange måter ”født med ball”. Innmelding i klubb var pluss/minus skolealder.
 De fleste kombinerte fotball med andre idretter. Men de var tydelige på at fotball var
deres idrett. De alternative idretten ble gjerne drevet på vinterstid da det var mindre
fotballaktivitet grunnet vanskelige forhold uten og kapasitetsutfordringer inne.
Likevel er man tydelige på at det er motorisk sunt med kombinasjon med ikke
avgjørende. Det er det mengde som er.
 Personlige mål og drømmer varierer litt samtidig som det er noe som går igjen. De
har alle realistiske mål både på kort og lang sikt. Alle henviser til
referansespillere/forbilder i egen klubb.
 Moderklubben er for alle kjempeviktig. Her ble forholdene lagt til rette. De som
ønsket og hadde ambisjoner med fotballen fikk lov å være god og trene ekstra
gjennom gode og gjennomtenkte hospiteringsordninger.

43

 Alle var innom kretslag. De fleste også aldersbestemte landslag. Og alle debuterte
tidlig på A-laget til CFK. Gjerne pluss/minus 16 år. Det var kultur for å slippe til
unggutta på A-laget.
 Steget videre varierte mtp alder men ikke hva gjelder timing. Når de var gode nok tok
de steget videre. Alle følte at utviklingsmulighetene i klubben hele tiden var
optimale.
 Når det gjelder støttespillere nevner de fleste foreldre, lagkamerater og selvfølgelig
de allerede nevnte nøkkelpersonene. Klubben blir også nevnt. Det var også andre
trenerkapasiteter i startfasen av karrieren.
 Alle opplevde motgang en eller annen gang ila karrieren. Felles for de alle var at de
ble sterkere gjennom knallhard og tålmodig jobb/innsats. Ingen skulle stå i veien for
deres utvikling. De kom alle styrket ut av ”motgangsperioden”.

9.0 Konklusjon
Hovedfokus i denne oppgaven har vært enkeltspillerens fremmarsj mot å bli toppspiller.
Aktiviteten har vært avgjørende sammen med ”indre drive” (motivasjon). Moderklubbens
rolle har også vært av stor betydning for disse gutta.
Fellestrekk som tydelig gikk igjen hos samtlige spillere var lidenskapen for fotball. De
oppdaget tidlig at både talent og interesse var helt spesiell. De trente mest hele veien, både
når det gjaldt egentrening på ”løkka” (ikke i binger) og trening tilknyttet klubb. Det var
trening fra morgen til kveld hver dag hele året. Og det var målbevisst trening for å bli bedre
hele veien. Utvikling var sentralt. Man snakker ofte om 10.000 timers regelen. Disse gutta
hadde nok sine timer. Om alle hadde i snitt 2 timer trening/aktivitet hver dag fra de var seks
til de fylte tjue år er selvsagt ikke dokumentert, men jeg er rimelig sikker på at de ikke var
langt unna.
Den uorganiserte aktiviteten var betydelig i ung alder. Noen kombinerte fotball med andre
idretter, men dette var ikke av avgjørende betydning, da det viktigste var mengden av
samlet aktivitet. Spillere den gang kunne styre total aktivitet/belastning i mye større grad
enn dagens spillere som vokser opp. Man var selvstendige individer som tok tak i egen
læring. Alt fra ferdighetstrening alene på løkka via ”organisert uorganisert” fotball
(gatecup`r) uten bistand fra voksne til organiserte klubbtreninger. Det var en enorm
interesse for fotball. Var det snø på løkka så tråkket man banen!! Blåste det veldig ute så tok
man på seg litt ekstra klær!!
Man tok ansvar for aktivitet og læring selv. Eierforholdet til egen utvikling var veldig sterkt
(dobbel sløyfet læring). I dagens samfunn er man i langt større grad styrt (overorganisert).
Mange er knyttet opp mot både toppsatsing i klubber, akademi, kretser, fotballgymnas osv.
fra tidlig alder (enkel sløyfet læring). Faren er at man propper uka så full av organisert
aktivitet at man fort blir en del av et system. Personlig tror jeg den lystbetonte leken og
ønske etter å ta med seg ballen ut på ”løkka” er minst like viktig og helt avgjørende i det
lange løp. Motivasjon og energi/overskudd. Alvoret kommer tidsnok. Er det mulig å finne
tilbake til lyst, iver og kreativitet? Utfordre barn og unge til å ta selvstendige valg? Det ligger
44

noe tafatt å ikke ta ansvar for egen utvikling i egne hender. Foreldre og støttespillere skal
selvsagt være med å påvirke til aktivitet spesielt i tidlig alder, men samtidig er det viktig at de
ikke er for bestemmende ift type aktivitet og i tillegg setter for høye mål på vegne av sine
barn. Talentet kan utvikles, men må ha rot i nettopp lysten. I ønsket etter for mange
fellesaktiviteter, tar vi igjen fra barna muligheten til å bli selvstendige og til å leke fritt. Det er
noe ”sykt” over for mange ukentlige fellestreninger og foreldre som kjører ungene til og fra
fotballbanene (kontrollerende foreldre). Gutta fra ”gullalderen” i Kristiansund syklet eller
kom seg til trening på annen måte. Trening i seg selv. De kastet stein og klatret i trær når de
hadde lyst til det. Uavhengig av en ”full booket” timeplan. Alt av fri vilje.
For å lykkes uansett arena må en person ha en indre drive/glød om å oppnå noe intenst.
Gutta det her er snakk om hadde en umettelig indre drive/motivasjon og et sterkt ønske om
å bli gode og prioriterte deretter. De ønsket å bli best/så gode som overhodet mulig, både
som lag, men først og fremst hver for seg. De konkurrerte mot seg selv hver dag. Jeg spurte
dem konkret om hvilket talent de de selv mente de var. Felles var nok en kombinasjon av
naturlige medfødte egenskaper og masse trening underveis. Sistnevnte faktor var viktigst
hvor de la vekt på eierforholdet de hadde til sin egen utvikling. Men de var også krystallklare
på at talent er så mye mer (se teori). ”Hard work beats talent when talent doesn’t work
hard”.
Individuell trening i ung alder var viktig. De trente masse på fotballferdigheter hver og en.
Skulle de bli bedre enn andre måtte de trene mer var holdningen. Enkeltpersoner var også
ekstremt målbevisste. Flere av dem trente mest mulig matchlikt også når de drev på alene.
Både gjennom erfaringer og fantasi satt de seg opp i situasjoner de trodde kunne oppstå
også i match (implisitt læring). Ole Gunnar sier blant annet at målet som avgjorde
Champions League finalen i 1999 bare føyde seg inn i rekken av mange avgjørende scoringer
allerede scoret på løkka hjemme i ung alder. Det var alt fra pasninger, til finter og
avslutninger. Øyvind gjorde akkurat det samme. Og Arild. Og Trond. Osv.
Moderklubben hadde en sterk påvirkning gjennom fotballskoler som engelskmannen Harry
Game innførte. Han var A-lagstrener i CFK på den tiden og satte krav til basisferdigheter. Alle
trente med en ball hver. Også mindre baller ble brukt. Dette tok gutta med seg også inn i
egentreningen. Ikke at dette var av avgjørende betydning med et godt supplement. Gode og
inspirerende trenere i 2 x Ole var også viktige. Begge bevisstgjorde de mest talentfulle
spillerne tidlig betydningen av egentrening. De utfordret dem til å bli ”sine egne trenere”.
Målbevisste spillere og en klubb som prioriterte enere skapte en kultur preget av
vinnermentalitet og kravsetting. Gode og sunne holdninger og verdier var en selvfølgelighet i
konkurransemiljøet. Forbilder varierte fra spiller til spiller. Noen hadde forbilder i egen klubb
og i nærområdet, mens andre så mer opp til stjerner utenfor Norges grenser.

45

Hospiteringsordningen i CFK var veldig viktig for utviklingen i den forstand at de hele tiden
fikk testet seg mot eldre og bedre spillere. Dette gikk også igjen i den uorganiserte
aktiviteten. Og gutta elsket å pushe grenser. Ønsket om å bli best å vinne var der hele tiden.
Aldri fornøyde. Samtidig var CFK veldig tydelige på at mestringsfølelse og tilhørighet til riktig
aldersgruppe var sentralt i utvikling av både enkeltspiller og lag/fellesskap. De søkte
flytsonen. Jmf flytsonemodellen var målet hele veien å utfordre flytsoneforståelsen fra å
være en seilas et sted midt i til å nærme seg utfordringsaksen. Trivsel er ikke alene mestring,
men også utfordringer og utvikling.
Arild Stavrum nevner noe interessant når han peker på hysteriet rundt riktig og god nok
utviklingsarena (hospitering/differensiering). Man glemmer ofte viktigheten av å lykkes.
Mestringsfølelsen. Den gode opplevelsen. Tror det er meget viktig med tilhørighet til egen
årsklasse (som gutta hadde i CFK). Uansett om man er dominerende og vinner en kamp 10-0
er jeg overbevisst om at den opplevelsen og effekten av å score mange mål er viktig. Tenk
deg for en spiss som får muligheten til å terpe ekstra på avslutninger og score noen ekstra
mål i kamp kontra det å bli matchet på et tøffere nivå/arena hele tiden hvor det er tøft nok å
”henge med”. Dette blir ofte glemt. Selvfølgelig er det kjedelig for motstanderlaget som
taper, men dette er på mange måter en del av læringen. Arild nevner også at de en gang
vant 32-0. Han scoret 13 mål og Ole Gunnar scoret 9 mål. De ble senere begge gode
avsluttere på toppnivå. Tror også man glemmer noe av utfordringen til norsk fotball
generelt. Det å styre kamper. Her er det mye god læring. Kan jo også nevne at Piqué,
Busquets og Fàbregas opplevde det samme sammen i Barcelona i ung alder. Spilte på samme
lag. De har blitt ålreite spillere de også selv om de vant med store sifre opp gjennom.
Man trente mye innendørs i CFK (først og fremst vinterstid), og gjerne i små gymsaler med
stor intensitet der ballen aldri var ute (vant og vegger vanlig). Her ble det prioritert hurtig
spill på liten bane med bruk av filtball (stor tennisball). Mange ballinvolveringer og
bevegelser på samtlige. Automatisk krav til hurtig teknikk. Mye spillrelatert i form av
spill/motspill. Man ble hele tiden utfordret enten i forsvar eller angrep
(spilleprinsippmodellen). Dette var veldig god trening både mtp individuelle ferdigheter samt
relasjoner mellom enkeltspillere.
Fotballen utvikles hele tiden. Jeg er rimelig trygg når jeg sier at aktiviteten disse gutta hadde
i spesielt gymsaler og innendørshaller, hvor parkettdekket kombinert med filtballen og
vegger, passet utmerket og var veldig utviklingsrettet mtp enkeltspilleren. I dag foregår mye
aktivitet på kunstgress. Vel og bra, men tempoet blir lavere. Dette er bare en tanke. Har da
ikke tatt hensyn til slitasje på kropper osv.
Referanser var viktig. Man var spesielt aktiv i innendørsturneringer. Foruten rundt omkring i
Norge var de også i Sverige og England (Ipswich). Turneringene var svært vellykket på mange
områder. Her fikk de testet normer og regler ved siden av at kameratskapet utviklet seg. Alle
ville vise seg frem, derfor var dette en stor motivasjonsfaktor.
Man fikk jo på den tiden også fram gode enkeltspillere i klubben (aldersbestemte
landslagsspillere). Disse ble jo på mange måter referanser/forbilder hver dag
(treningshverdagen).

46

10.0 Hvem ble toppspiller og hvorfor (ingen fasit)?
Disse gutta ble toppspillere fordi de ville mer enn resten. De var en ”motor” i egen utvikling.
Mengden av trening de la ned var helt avgjørende kombinert med en ekstrem indre drive
når det gjaldt å bli bedre hver gang man rørte en fotball eller tenkte på fotball. Fotball var
lidenskap for dem. For noen litt mer enn andre. Aktiviteten var kjennetegnet av en
kombinasjon av ferdighetstrening, etter hvert når basis var på plass også matchliknende
ferdighetstrening, og mye småbanespill. Må nevne trening inne i gymsal som meget sentralt
kombinert med innendørstrening og –turneringer. ”Matcharena” var gunstig og riktig hele
veien. Man var som oftest i flytsonen med jevne drypp av utfordringer som førte dem ut av
komfortsonen for et lite øyeblikk (hospitering). De ble dyrket som enere i klubben. Slapp
tidlig til på A-laget og timet videre steg når man følte seg klare. Et trygt og godt
utviklingsmiljø kombinert med en solid konkurransekultur kjennetegnet Clausenengen.

47

11.0 Referanseliste
Halvorsen, Knut. Å forske på samfunnet: en innføring i samfunnsvitenskapelig metode.
Cappelen akademisk (2008)
Bergo, A., Johansen, P.A., Larsen, Ø. & Morisbak, A. 2002.
Ferdighetsutvikling i FOTBALL - handlingsvalg og handling. Akilles
Pensgaard, A.M& Høgmo, P – M 2004. Mental trening I football
Hallén, J. (red). 2008. Fysisk trening i toppfotballen. Akilles
Spillerutvikling i NFF - UEFA A lisens 2014
Læring og formidling i football - UEFA A-lisenskurs NFF (Lars Tore Ronglan NIH).
Chris Argyris og Donald A. Schön – Enkel- og dobbel sløyfet læring.
UEFA-B – Skriftlig oppgave Christian Michelsen (2010).
NRK – Livsstil Intervju med Bjørnebye:
http://www.nrk.no/livsstil/slik-blir-barna-best-i-fotball-1.11251351
Dagens Næringsliv – Aktiv fotball
http://www.dn.no/dnaktiv/2014/08/20/2158/Fotball/det-er-utenfor-komfortsonen-vi-lrer
Må trenes 10.000 timer:
http://www.f-b.no/sport/ma-trenes-10-000-timer-1.8354893
Flytsonemodellen:
http://www.google.no/url?sa=t&rct=j&q=&esrc=s&source=web&cd=7&ved=0CDQQFjAG&ur
l=http%3A%2F%2Favd281.fagforbundet.no%2Ffile.php%3Fid%3D12651&ei=b2TZVNH1LIGyP
dD6gIAE&usg=AFQjCNF18zhcbN0qPocX9bgMPMf1_GFdiA&bvm=bv.85464276,d.ZWU

48

Vedlegg 1.

Forberedelser dybdeintervju trenere/leder:
1. Hva la du vekt på som trener i treningshverdagen? Avhengig av alderstrinn?
2. Rød tråd fra klubb (klubbstyrt)?
3. Aktivitet? Hvor?
4. Prioriterte du lag/enkeltspillere?
5. Hospitering/kommunikasjon i klubb?
6. Referanser (turneringer)?
7. Hadde du trenerutdannelse?
8. Hvilke viktige egenskaper kjennetegner/ser du igjen hos en framtidig potensiell toppspiller
i ung alder?
9. Hvilke suksesskriterier/fellestrekk hadde spillerne som lyktes med å ta steget videre til
toppfotballen?
10. Var det fellestrekk som gikk igjen hos spillere som hadde potensiale med som ikke lyktes?
11. Når bør en spiller opp på a-lag? Når bør en spiller gå videre til toppklubb?
12. Tok du på deg en rolle/funksjon utover det å være trener (oppfølging)?

49

Vedlegg 2.

Forberedelser dybdeintervju spillere:
1. Når fikk du din aller første fotball og når ”meldte” du deg inn i klubb?
2. Kombinerte du fotball med andre idretter i ung alder? Hvor lenge?
3. Hvorfor begynte du med fotball ?
4. Hvor mye betydde fotballen i tidlig alder for deg?
5. Hvor ofte trente du og hvor mye av treningen din var rettet inn mot organisert/uorganisert
trening (barn/ungdom)?
6. Hva var hovedfokus i treningsarbeid/aktivitet (barn/ungdom)?
7. Hadde du mål, ”drømmer” osv. på vegne av deg selv eller laget?
8. Hvor bevisst var du på kvalitet når du trente (uavhengig av organisert/uorganisert)?
9. Var konkurranse viktig for deg? Det å vinne?
10. Hvor viktig var moderklubben for din utvikling som fotballspiller?
11. Hvor mye var du tilknyttet akademi/sone, kretslag, region, ungdomslandslag osv?
12. Når debuterte du på a-laget (moderklubben)? Nivå?
13. Hvor lenge spilte du på a-laget før du tok steget videre? Tidspunkt riktig?
14. Hvilke(n) person(er)/støttespiller(e)/trener(e) har betydd mest for deg og din utvikling som
fotballspiller?
15. Hva kjennetegnet deg som person? Tenker da på om du var strukturert, holdningssterk
osv.?
16. Når møtte du motgang for første gang?
17. Hvilket utsagn passet best til deg som person/fotballspiller?
a. Frykt for å mislykkes i avgjørende/viktige situasjoner?
b. Tro og lyst til å lykkes i avgjørende/viktige situasjoner?
c. Kombinasjon?
18. Hvilket type talent var du?
a. Medfødt talent.
b. Treningstalent.
c. Kombinasjon.

50

