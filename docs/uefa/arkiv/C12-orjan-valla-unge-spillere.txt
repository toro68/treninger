"Fotballtrenerens rolle i utviklingen av unge
spillere"
av Ørjan Valla

UEFA A-lisens
01.02.2016

UEFA A-LISENS 2016

Ørjan Valla

Forord
A-lisenskurset i regi av NFF har vært som en vitamininnsprøytning for meg. Godt planlagte
samlinger og et flott faglig innhold som har vært inspirerende, lærerikt og utfordrende. I løpet
av de tre delsamlingene har jeg stadig vekk havnet utenfor komfortsonen. Det har ført til at
jeg på en helt annen måte enn tidligere har måtte reflektert over egen praksis som
fotballtrener.
Jeg må få takke informantene mine som velvillig stilte opp og ga mye av seg selv. Det var
givende og interessante samtaler med spillere som, tross ung alder, har opplevd mye både på
og utenfor fotballbanen. Deres svar har jeg, etter beste evne, prøvd å knytte opp mot relevant
teori for så å knytte det i sammenheng med problemstillingen min.
Trenere og spillere i Mo Idrettslag, Strømsgodset TF og Skeid har også bidratt til gode
innspill og fine diskusjoner rundt tema som blir drøftet i denne oppgaven.
Til slutt vil jeg takke NFF og spesielt min veileder, Børje Sørensen, som har vært en dyktig
veileder underveis i kurset og som også hjulpet meg med å bygge opp strukturen på
oppgaven. Jeg vil også benytte anledningen til å takke Even, Bo og Bjarne, for at vi sammen
skapte trygge rammer for god læring underveis i kurset.

Ørjan Valla
Oslo, 1.februar 2016

1

UEFA A-LISENS 2016

Ørjan Valla

Innhold
Forord ................................................................................................................... 1
1.0

Innledning ................................................................................................... 4

1.1 Problemstilling ............................................................................................. 4
2.0 Metode - Bakgrunn for valg av metode .......................................................... 5
2.1 Forskningsintervjuet ..................................................................................... 6
2.2 Utvalg ........................................................................................................... 7
3.0 Teoretisk rammeverk .................................................................................... 8
3.1 Trenerrollen ..................................................................................................... 9
3.1.1 Trenerrollens betydning ....................................................................... 10
3.1.2 Treneren som omsorgsperson .............................................................. 11
3.1.3 Treneren som forbilde .......................................................................... 12
3.1.4 Treneren som miljøskaper.................................................................... 13
3.1.5 Treneren som prestasjonsutvikler ........................................................ 14
3.1.6 Trenerens som kompetanseperson ....................................................... 15
3.1.7 Treneren som leder og veileder............................................................ 16
3.2 Læring og utvikling ..................................................................................... 17
3.3 Selvregulering av læring ............................................................................ 18
3.4 Motivasjon.................................................................................................. 21
3.5 Selvrealisering ............................................................................................ 22
3.6 Uorganisert trening..................................................................................... 23
3.7 Målsettinger................................................................................................ 24
4.0 Intervjuobjektene ........................................................................................ 25
4.1 Spørsmålsmal ............................................................................................. 25
4.2 Utstyr .......................................................................................................... 26
5.0 Resultater ..................................................................................................... 27
5.1 Transkripsjon Vebjørn Vinje – Bodø/Glimt .............................................. 27
5.2 Transkripsjon Lisa Marie Karlseng Utland - Trondheim/Ørn ................... 31

2

UEFA A-LISENS 2016

Ørjan Valla

5.3 Transkripsjon Abdul Basit Agouda – Strømsgodset TF ............................ 35
5.4 Transkripsjon Adrian Møller – Vålerenga IF ............................................ 38
5.5 Transkripsjon Haitam Aleesami – IFK Gøteborg ...................................... 42
6.0 Metodediskusjon .......................................................................................... 46
7.0 Diskusjon ...................................................................................................... 47
7.1 Bevissthet rundt egen utvikling – sett i lys med trenerens funksjon i barneog tidlig ungdomsalder ..................................................................................... 47
7.2 Målsetninger knyttet til utvikling – trenerens påvirkning og rolle i dette
arbeidet ............................................................................................................. 50
7.3 Fokus på 24 timersutøveren ....................................................................... 53
7.4 Egentrening som en del av utviklingen – Trene eller bli trent? ................. 54
7.5 Informantenes refleksjoner rundt oppfattelse av trenerrollen - trenerens
påvirkning i utviklingen ................................................................................... 56
8.0 Konklusjon ................................................................................................... 58
9.0 Referanseliste ............................................................................................... 61
Vedlegg: Sammendrag

3

UEFA A-LISENS 2016

Ørjan Valla

1.0 Innledning
Å få være med å utvikle morgendagens fotballspillere har gjennom flere år gitt meg mange
gleder, opplevelser og erfaringer jeg ikke ville vært foruten. Å se gløden i blikket til en sulten
og utviklingsorientert fotballspiller, gjør noe med deg som trener. Du vil gi noe tilbake, du vil
bruke tid på spilleren, du vil gjøre ditt for å legge til rette for god utvikling.
Det å være en del av et fotballag handler ikke bare om fotballferdighet, lagstrukturer og om å
vinne eller tape. Det handler om samhold, vennskap for livet og minner som blir skapt.
Treneren som tilrettelegger og voksenperson bidrar ofte til at gode opplevelser for mange
mennesker blir knyttet til opplevelser du hadde i dine barne- og ungdomsår i idretten. «Lukten
av kamferoljen fra garderoben, slipper aldri taket. Den sitter i nesa hele livet.» (Bergo et al
2002:14).
Mitt møte med mange unike og ulike ungdommer har også gjort meg ydmyk. Ydmyk på hvor
forskjellige mennesker som man treffer er og hvor ulik inngang man bør ha som trener for å
tilfredsstille alle behov som er i en spillergruppe. Spørsmålet blir da: i hvor stor grad kan man
greie å optimalisere og tilrettelegge for utvikling hos alle i en spillergruppe på 25 spillere?
I denne oppgaven har jeg sett på trenerens rolle i forhold til utvikling av enkeltspilleren.
Treneren har selvfølgelig også andre oppgaver, som å utvikle kollektivet i et lag. Dette er ikke
belyst i denne oppgaven og det må antageligvis også være en balanse mellom de to områdene
for å ha suksess som trener.

1.1 Problemstilling

"Fotballtrenerens rolle - i utviklingen av unge spillere"
I løpet av de siste årene har vi sett en endring rundt fokuset på talentutvikling i norsk fotball.
Både topp- og breddeklubber har satset på heltidsansatte trenere for å optimalisere
mulighetene til å utvikle spillere til fordel for egen klubb og norsk fotball. Både klubber og
NFF har satt i gang diverse tiltak for at vi som nasjon skal kunne produsere flere og bedre
spillere i framtiden. I den forbindelse ønsker jeg å stille spørsmålet:

4

UEFA A-LISENS 2016

Ørjan Valla

Hvilken rolle innehar fotballtreneren i utviklingen av en fotballspiller?
-

Hvilke kvaliteter og egenskaper er viktig i trenerrollen?

-

Og i hvilken grad påvirkeres spillere av treneren i sin utvikling?

-

Selvregulering av læring er viktig, men hvilken rolle har treneren her?

2.0 Metode - Bakgrunn for valg av metode
Innenfor samfunnsforskningen framstår kvalitativ og kvantitativ forskning som to vesentlige
tenkemåter eller paradigmer når det kommer til hvordan man kan framskaffe eller generere
informasjon om samfunnet, for deretter å analysere dette (Tjora, 2012).
Når man tenker på kvalitativ forskning, er det vanlig å fokusere på hvordan slik forskning
skiller seg fra kvantitativ forskning. Forhold som vektlegges er forståelse snarere enn
forklaring, nærhet til dem man forsker på, en åpen interaksjon mellom forsker og informant
heller enn avstand til sine respondenter, data i form av tekst og ikke tall, og en induktiv
(eksplorerende og empiridrevet) framgangsmåte heller en deduktiv (teori- og hypotesedrevet)
(Tjora, 2012). I tillegg er det viktig å nevne at kvalitativ forskning forholder seg til et
fortolkende paradigme og derfor ofte har fokus og interesse av informantenes opplevelser og
meningsdanning. Med bakgrunn i dette har jeg valgt Interpretative Phenomenological
Analysis (IPA, Smith & Osborn, 2008) som metodisk tilnærming i denne studien.
Målet med IPA er i detalj å utforske hvordan deltakerne ser på et gitt tema, for videre å finne
ut hvordan respondentenes meninger påvirker deres opplevelser og handlinger (Smith &
Osborn, 2008) Inngangen og tilnærmingen til IPA er fenomenologisk, ved at den gjør
detaljerte undersøkelser av informantens opplevde erfaring. Den forsøker å utforske
personlige erfaringer og er opptatt av individets personlige oppfatning av et objekt eller en
hendelse (Smith & Osborn, 2008). Til tross for den nevnte fenomenologiske inngangen vil
IPA kreve en kombinasjon mellom fenomenologisk og hermeneutisk tilnærming. (Smith,
Flowers & Larkin, 2009). Med utgangspunkt i denne beskrivelsen vil oppgaven benytte seg av
IPA, siden den skal belyse trenerens rolle i utviklingen av unge spillere.

5

UEFA A-LISENS 2016

Ørjan Valla

2.1 Forskningsintervjuet
”Den mest utbredte datagenereringsmetoden innenfor kvalitativ forskning er ulike former for
intervjuing. Særlig er såkalte semi-strukturerte intervjuer eller dybdeintervjuer populære”
(Tjora 2012, s. 104).
Formålet med et intervju er å få rikelig og betydelig informasjon om hvordan andre
mennesker opplever sin livssituasjon, og hvilke synspunkter og perspektiver personene som
intervjues har på de temaene som blir tatt opp i intervjusituasjonen (Thagaard, 2013). Et annet
mål med dybdeintervju er i hovedsak å skape en situasjon der man kan ha en relativt fri
samtale som kretser rundt noen spesifikke temaer som forskeren har bestemt på forhånd
(Tjora, 2012). En vesentlig forutsetning for å lage et godt intervjuprosjekt er at emnet for
intervjuet er noe som intervjueren selv og andre trenger å vite noe mer om (Tanggaard &
Brinkmann, 2012). I og med at jeg har valgt å se på trenerens rolle i utvikling av unge spillere,
var et semi-strukturert dybdeintervju et naturlig valg som metode. ”Intervjuet er den mest
utbredte tilnærmingen til kvalitativ forskning, og på noen fagområder er intervjuet blitt den
viktigste empiriske metode” (Tanggaard & Brinkmann, s. 17, 2012). Som hovedregel kan vi
si at man bruker dybdeintervjuer der man vil studere meninger, holdninger og erfaringer
(Tjora, 2012). I boken til Tjora (2012) forklarer han at dybdeintervjuets kvalitet hviler på
opparbeidet tillit mellom forsker og informant. Det er viktig å bruke litt tid på å få
informanten komfortabel med situasjonen. Ved å snakke litt vidt til å begynne med, kan føre
til en mer avslappet situasjon som informanten er fortrolig med. Det er også viktig å ha klare
roller under intervjuet. Forskeren er selv ansvarlig for å styre intervjuet i riktig retning. Ofte
har informantene forventninger om at intervjueren driver det hele fremover (Tjora, 2012).
Intervjuene i denne studien startet ofte med litt lett prat rundt fotball, slik at både informanten
og jeg som intervjuer skulle bli mest mulig komfortabel med situasjonen, samt at erfaring
viser at gjennom en slik tilnærming vil kommunikasjonen vil bli bedre, rammen er trygg og
informanten åpner seg mer opp. I valg av informanter var det både kjente og ukjente. Da er
det nødvendig å poengtere at i min atferd var det viktig å opprettholde en mest mulig
subjektiv og profesjonell rolle ovenfor informanten underveis i intervjuet.
Kunnskap til det temaet intervjuet handler om er essensielt for å få et best mulig resultat. Din
evne til å oppfatte svarene, ta vare på dem, forstå dem og tolke dem er avgjørende for om det
du får ut av intervjuet, er til å stole på (Dalland, 2007).
6

UEFA A-LISENS 2016

Ørjan Valla

Det var derfor viktig for meg å ha gjort en grundig jobb på forhånd, slik at jeg var forberedt
på flest mulige vinklinger og responser fra informanten.
En intervjuguide ble utarbeidet på forhånd, slik at jeg hele tiden hadde noen faste spørsmål
klare, og enklere kunne styre informanten tilbake på temaet, hvis han begynte å spore av.
Tanggaard & Brinkmann (2012) beskriver at et semi-strukturert intervju vanligvis utføres på
grunnlag av en intervjuguide. En intervjuguide kan være mer eller mindre styrende for selve
intervjuet og mer eller mindre detaljert og teoristyrt. Dette avhenger av hvor stor forståelse
man som forsker har av temaet intervjuet skal omhandle, og hvilke metodologiske rammer
intervjuet skal foregå innenfor. Gjennom et semi-strukturert intervju i en IPA metode, vil
intervjueren ha en rekke spørsmål og intervjuet vil bli ledet av intervjuguiden, men på ingen
måte styrt (Smith & Osborn, 2008). Intervjuguiden inneholder hovedspørsmål,
oppfølgingsspørsmål og prober (Thagaard, 2013). Intervjuguiden ble bygget opp kategorisk
med spørsmål fra temaene i studiet. Oppbyggingen av en intervjuguide i en IPA studie, vil
kreve at vi tenker over hva vi tror/håper at intervjuet vil dekke (Smith & Osborn 2008). Mer
spesifikt vil det tvinge oss til å tenke over eventuelle problemer som kan oppstå. Ved å tenke
gjennom hvilke veier intervjuet kan ta, gir oss muligheten til å kunne konsentrere oss bedre og
mer selvsikkert om hva informanten faktisk forteller. Intervjuguiden var et meget nyttig
hjelpemiddel i prosessen, men det var også av interesse å få informantene til å snakke mest
mulig fritt om temaene vi var inne på. Smith & Osborn (2008) sier at man prøver å komme så
nære som mulig om hva informanten tenker om temaet, uten at de blir ledet for mye av
spørsmålene dine.

2.2 Utvalg
”Kvalitative studier baserer seg på strategiske utvalg, det vil si at vi velger deltakere som har
egenskaper eller kvalifikasjoner som er strategiske i forhold til problemstillingen og
undersøkelsens teoretiske perspektiver” (Thagaard, 2013, s. 60).
Ved bruk av IPA som metode prøver man vanligvis å finne et homogent utvalg (Smith &
Osborn, 2008). Valget av intervjupersoner avhenger av hva vi ønsker å vite (Dalland 2007). I
min oppgave var jeg ute etter å finne informanter som kunne fortelle meg noe om hvordan de
opplever trenerens rolle i sin egen utvikling som fotballspillere. Det falt derfor naturlig for
meg å finne deltakere gjennom et målrettet utvalg. IPA beskriver at man gjennom et målrettet
utvalg (purposive sampling) finner en gruppe mennesker som kan fortelle noe om

7

UEFA A-LISENS 2016

Ørjan Valla

forskningsspørsmålet som undersøkes. Hvor spesifikt utvalget er, vil avhenge av studien
(Smith & Osborn 2008). Denne utvalgsmetoden er på mange måter helt lik som et strategisk
utvalg. Et strategisk utvalg er i følge Dalland (2007), en måte å se etter personer som det er
grunn til å regne med har noe å bidra med til problemstillingen. Thagaard (2013) bekrefter
også dette ved å hevde at en målsetting med strategiske utvalg kan innebære å velge ut
deltakere som er typiske i forhold til de fenomenene som studeres.
Antall informanter man skal velge er avhengig både av problemstillingens karakter og den
tiden en har til rådighet (Dalland 2007). Kjennetegnet ved det kvalitative intervjuet er nettopp
utfordringen ved å gå nok i dybden. Med dette i bakhodet, var det avgjørende for denne
oppgaven at antall informanter ikke var for omfattende. Balansegangen mellom dybde og et
tilstrekkelig antall informanter er vanskelig når man vet hvor tidkrevende transkribering og
analyse av data er. Jeg valgte derfor å ta utgangspunkt i et strategisk utvalg av fem
informanter som jeg visste satt på informasjon om området det skulle forskes på. Litteraturen
forteller oss at et utvalg på fem eller seks personer er å anbefale for et prosjekt som benytter
seg av IPA (Smith & Osborn 2008).

3.0 Teoretisk rammeverk
I følge boka «flest mulig, lengst mulig, best mulig» av Øyvind Larsen et alt, slås det fast, at
treneren, sett fra en spilles perspektiv, er av avgjørende betydning for landslagsspilleres
framgang i ungdomsårene. Det påstås også at svarene i undersøkelsen de refererer til viser at
det ikke nødvendigvis det fotballfaglige knyttet til veiledning som har betydd mest, men andre
forhold som er direkte knyttet til verdispørsmål.

8



Trygghet og stabilitet



Forutsigbarhet og rettferdighet



Trenerne bidro til kameratskap og samhold



Treningene var lagt opp morsomme

UEFA A-LISENS 2016

Ørjan Valla

3.1 Trenerrollen
Trenerrollen inneholder flere dimensjoner enn bare å planlegge å sette i gang fotballaktivitet
(Bergo et al, s.248). Treneren kan i noen tilfeller være en betydelig voksenperson i
ungdommenes hverdag og må være sin rolle bevisst på flere områder.
I boka ferdighetsutvikling i fotball presenterer man tre hovedområder en trener bør kunne noe
om.

Refleksjon er viktig. Du som trener må også sette deg mål og samtidig se på styrker og
svakheter man har innenfor disse tre områdene. Hva er jeg god på? Hva kan jeg utvikle? Mål
man setter seg må evalueres. Kanskje kan man knytte til seg en medtrener eller en mentor som
man kan ha som diskusjonspartner?
«En fotballtrener bør ha som mål å utvikle sin kompetanse kontinuerlig.» ( Bergo et al, s .280)

9

UEFA A-LISENS 2016

Ørjan Valla

3.1.1 Trenerrollens betydning
I boka «Trenerens rolle som barne- og ungdomsoppdrager og talentutvikler», belyser Eystein
Enoksen det komplekse ved å være en god trener. En god trener må inne ha ulike kvaliteter i
møte med utøverne. I en gruppe møter du unike individ som alle er forskjellige. Det stiller
også krav til deg som trener. Trenerrollens betydning i utviklingsprosessen kan dermed ha
flere betydninger som gir mening. Jeg vil i denne delen av oppgaven fokusere på trenerrollens
kompleksitet og vil belyse ulike ferdigheter og egenskaper innenfor rollen, sett i sammenheng
med å være deltakende og betydningsfulle voksne i utviklingen av unge fotballspillere.
Kjørmo (1994) definerer trenerrollen ut fra et utviklingsorientert perspektiv. Han mener at
trenerens viktigste oppgave er å sørge for å legge forholdene best mulig til rette for utøvernes
idrettslige utvikling. Kjørmo understreker at denne rollen også innbefatter planlegging.
Heinemann (1988) definerer treneren ut fra et sosiologisk perspektiv og retter
oppmerksomheten mot trenerens ansvar for optimering av utøvernes idrettsprestasjoner. Han
presiserer at ansvaret gjelder både i forbindelse med trenings- og konkurranseforberedelser.
Kolnes (1992) hevder at trenerrollen også inkluderer både trener- og lederoppgaver og at
treneren skal forholde seg til mange arenaer.
Den franske sosiologen Bourdieus termer (1978, 1986) handler det om ervervelsen av «stor
kapital» eller kompetanse for å:


forstå og vurdere spesielle mestringskrav som stilles til unge idrettstalenter og
eliteutøvere



gi kvalifisert trenerveiledning når det gjelder tilrettelegging, treningsplanlegging og
karriereutvikling



sette seg inn i og vurdere aktuell faglitteratur og forskning på en kritisk måte

I Fagnytt 1, 2003, ble det gjort rede for ulike egenskaper knyttet til trenerrollen. Jeg skal
presentere noen av dem i denne oppgaven. I tillegg har jeg lagt til flere egenskaper jeg synes
er viktig å belyse rundt trenerrollen.

10

UEFA A-LISENS 2016

Ørjan Valla

3.1.2 Treneren som omsorgsperson
Lars Tore Ronglan (2008) skriver at trenerens rolle i arbeidet med idrett for barn og unge først
og fremst er en faglærer i didaktisk-metodisk forstand, og sosialpedagog med en omfattende
omsorgsfunksjon. Treneren er en tydelig voksen med en kameratslig, tillatende og
omsorgsfull framtreden. For noen oppleves treneren å være en signifikant andre. De nevnte
kvalitetene sørger for at treneren kan framstå som en god rollefigur i treningsmiljøet og
klubben han er en del av. For å bli karakterisert som en omsorgsperson handler det først og
fremst om å bry seg om og ta vare på utøverne, uavhengig av alder. De fleste mennesker har
behov for å bli sett og det må man som trener være oppmerksom og bevisst på. Treneren som
omsorgsperson kan legge vekt på nærhet, omsorg og sosial støtte slik at de individuelle
behovene kan tilfredsstilles. Erfaring viser at både barn, unge og topputøvere trenger mye
oppmerksomhet av treneren sin og de må hele tiden oppmuntres for sin treningsinnsats og
roses for sine fremganger på idrettsbanen.
Resultatene fra MMIs barne- og ungdomsundersøkelse i Norge i 2002 (MMI, 2002)
underbygger påstanden og viktigheten rundt at treneren har stor betydning som
omsorgsperson i idrettslaget.


61 % av barn og unge var godt fornøyd med treneren fordi han: «skaper et godt
treningsmiljø gjennom trivsel og humør på trening»



59 % mente at treneren som læremester var viktig for dem



44 % mente at treneres ferdigheter i idretten var sentralt



44 % uttalte at de var tilfredse med trenere fordi de «brydde seg om alle og var
inkluderende, både med de flinke og mindre flinke».

Carlsons (1991) retrospektive studie av konkurranseutøvere i syv ulike idretter understreker
også at de utøverne som var med i undersøkelsen hadde gode erfaringer med sine
klubbtrenere allerede i ung alder. En fellesnevner for alle de suksessfulle trenere var evnen til
å være en omsorgsfull trener med gode personlige egenskaper. Utøverne opplevde en tett
oppfølging, at trenerne var til å stole på. Det ble også nevnt at kontinuitet over tid også skapte
en ekstra trygghet for utøverne gjennom hele deres karriere.

11

UEFA A-LISENS 2016

Ørjan Valla

3.1.3 Treneren som forbilde
Gode holdninger, et smittende humør, imøtekommenhet og rettferdig behandling av alle vil
være begrep som er sentrale når man skal reflektere rundt treneren som et forbilde for barn og
ungdom. Gjensidig respekt og respektfull atferd vil være sentralt på alle nivå, om du jobber
med barn og ungdom eller med idrettsutøvere på toppnivå. Grunnholdningen fra treneren kan
føre til at barn og topputøvere føler seg viktige og betydningsfulle. En slik atferd i form av
verdier og personlige egenskaper kan føre til at treneren blir et forbilde for dem han trener.
Idretten gjenspeiler ofte samfunnet og hverdagen preges av et dynamisk samspill mellom
barn, unge og omgivelsene hele tiden. Et idrettslag med trenere og ledere er et eksempel på et
sted der læring kan skje. I idretten er det viktig at barn stimuleres til læring og får delta i
samhandling med og eksponeres for et stort rollerepertoar. Trenere i idrettsmiljøet blir her
sentrale rollefigurer og tilretteleggere for sosial påvirkning og læring av idrettslige
ferdigheter. Dersom relasjonen mellom trener og utøver er god, man har en nær relasjon og
hyppig kontakt trener-utøver, øker ytterligere mulighetene for påvirkning. I oppveksten
foregår dette samspillet ifølge Bronfenbrenner (1979) gradvis i flere system samtidig. De
ulike miljøene som barn kommer i kontakt med, er imidlertid uavhengige av hverandre, men
det utvikles gjerne visse relasjoner dem imellom. Relasjonene man skaper i situasjoner i hjem,
nærmiljø, skole- og studiesammenheng, i vennekrets og i idrettslag hvor barn og unge er til
stede og aktivt deltar eller påvirkes ofte av ulike mennesker eller under ulike forhold.
Den aktivitet som foregår i idrettslagene innebærer ifølge Engström (1998) for mange barn en
mulighet til å styrke sitt selvbilde ved å utvikle sin individualitet og kunne identifisere seg
som for eksempel en fotballspiller. Idretten kan i tillegg tilby barn og ungdom muligheten til å
være sammen med jevnaldrende i et stimulerende miljø der man kan være del av et stort
sosialt fellesskap. Slike faktorer kan være en avgjørende for mange som driver idrett. Desto
eldre utøverne blir, desto mer tar skole og idrett vesentlige deler av tiden til ungdommene.
Dette gjør at de relasjoner som utvikles på disse arenaene naturlig vil svekke noe av den
innflytelse familien har. Treneren blir en signifikant skikkelse i livet for mange.
Bloom (1985) har gjort en studie på utviklingen til idrettsutøvere som har nådd et
internasjonalt elitenivå i tennis, svømming og på andre områder som for eksempel

12

UEFA A-LISENS 2016

Ørjan Valla

matematikk og musikk. Han har sett nærmere på tre faser i deres utvikling; startfasen,
utviklingsfasen og perfeksjoneringsfasen og undersøkt hva som kjennetegner de forskjellige
individene i disse fasene. Resultatene tyder på at relasjonen barn-topputøver-trener er svært
betydningsfull gjennom alle faser i karrieren. I startfasen pekes det på betydningen av at
trenere er snille, oppmuntrende omsorgsfulle og prosessorienterte, mens de er mer suksess- og
prestasjonsorienterte og knytter sterkere emosjonelle bånd til utøverne i toppidrettsfasen.

3.1.4 Treneren som miljøskaper
Skaalvik og Skaalvik (1996) presenterer undersøkelser fra skolemiljø der resultatene av et
inkluderende sosialt miljø ga bedre trivsel, økt selvtillit og større interesse for lærestoffet og
oppgaveorientering. Undersøkelsen underbygger viktigheten av at trenere for barn og unge
prøver å skape en inkluderende treningsgruppe med mye sosial støtte. Et inkluderende og
aksepterende miljø kjennetegnes ved et sted der barna blir godtatt uansett idrettslig nivå. Her
vil begrep som differensiering, jevnbyrdighet, spesifisitet være begrep som er viktig, uten at
vi kommer nærmere inn på det i denne oppgaven. Det vil være essensielt å forstå og akseptere
de individuelle forskjellene både i forhold til evner og motivasjon hos de du trener. Derfor bør
treneren være god til å fordele sin oppmerksomhet på en rettferdig måte, sett i sammenheng
med at alle mennesker har behov for å bli sett. Dette gjør også at man må behandle hvert
enkelt individ i den tanken at de får den oppmerksomheten de fortjener. Det vil selvsagt være
ulikt fra spiller til spiller om hva de forventer og trenger. Det blir viktig å etablere tydelige
rammer og gode rutiner for frammøte og organisering av aktivitet. Treneren har også en viktig
oppgave når det kommer til miljøskapende samarbeidsformer, lære dem om regler rundt
spillets ide` og forståelse for fair-play.
For å underbygge dette ytterligere har Eriksson (1988) undersøkt oppfatninger blant 805
aktive i 14 forskjellige idretter om sin sosiale og idrettslige utvikling. I tillegg har han sett på
hvordan utøverne har ulik påvirkning fra trenere. Trenerrollen knyttes i dette studiet mest til
treningsutforming og prestasjonsrettet arbeid. Det påpekes at det sosiale utbyttet av
deltakelsen i en aktivitet først og fremst en gevinst av samværet med jevnaldrende. Samtidig
nevnes trenere og foreldre som spesielt viktige for de aktive. Flere av informantene mente
også at treneren hadde stor innvirkning på det som skjedde utenom den idrettslige
virksomheten. Denne undersøkelsen har blitt kritisert på bakgrunn av at utvalget begrenser
seg til et spesifikt idrettsdistrikt. Likevel kan det relativt store datagrunnlaget være med på å
antyde at trenerens rolle både som sosial miljøskaper og idrettslig veileder, være av

13

UEFA A-LISENS 2016

Ørjan Valla

omfattende karakter. Det betyr også at trenerens handlinger kan knyttes til at han har en høy
moralsk og etisk standard i sitt virke.
Carlson (1996) har også presentert en retrospektiv studie innen barnesvømming.
Undersøkelsen belyser blant annet rundt faktorer som trenerens humør, entusiasme og evne til
å skape et sosialt felleskap. Dette sammen med å gi opplevelsen av varierte og trivelige
treningssituasjoner. Dette var egenskaper som utøverne mente var viktige i relasjonen mellom
idrettsutøver og trener.
Carlsons (1991) undersøkelse av internasjonale topputøvere i syv idretter peker på trenerens
evne til å skape et tillatende, stimulerende og offensivt treningsmiljø som en svært
betydningsfull faktor for resultatutviklingen på internasjonalt toppnivå. Han fremhevet at
landslagsutøverne trivdes bedre i klubbmiljøet der de som oftest hadde kameratene sine. De
hadde også en personlig trener som hadde hatt spesiell stor innflytelse på deres karriere. De
fleste utøvere nevnte samhørighet og trygghet som viktige komponenter i klubbmiljøet. Det
verdigrunnlaget en trener bygger sin virksomhet på kan imidlertid ha mange av de samme
elementene i seg uavhengig om en er trener for en gruppe barn eller topputøvere. Enoksen
hevder at hans grunnleggende verdiforankring er den samme uansett om han trener barn eller
toppidrettsutøvere, men ulike elementer vil skifte karakter og bli sterkere vektlagt avhengig av
alder, utviklingsnivå, målsetting, personlighet og lignende.

3.1.5 Treneren som prestasjonsutvikler
I en dansk undersøkelse om Børn og Eliteidrett i tal (Jensen, 1999) rettes fokus på resultater
rundt trenerens rolle for elitebarn. Elitebarn karakteriseres som ungdom som er målrettet i sin
idrettssatsing fra 11 års alderen. Nedenfor kan vi lese noen eksempler på nyttige uttalelser
som karakteriserer barns forventninger til treneren sett i lys av betydningen av kunnskap,
oppgavefokus og evne til å motivere ungdommen, som selv er i en fase der de satser mye tid
og krefter for å bli best.
Kunnskapsnivået hos treneren er viktig: «At man ikke får en amatørtræner, som ikke vet
noget, men bare skriver program ned…at de har en mening med det…hvorfor man gjør det,
og hvis man spørger dem om det, så forklarer de hva som er målsetningen med treningen».
Oppgavefokus i treningsøkta: «Og når man er til trening, så tænker man kun på håndbold og
ikke andet. Alt andet må man tage efter træning. Så hvis en træner bare lader stå til, så føler
jeg ikke, at man lærer at spille håndbold. Så er det jo bare ligesom at gå i skole».
14

UEFA A-LISENS 2016

Ørjan Valla

Motivering fra trenernes side: «Kunne lære sin utøver noe…gjøre at vi holder gejsten oppe.
Stå å klappe, og give oss ros og ris. Træneren skal være der for en, og han skal føle et ansvar
for oss».
Noe som er interessant og verdt å nevne er at undersøkelsen avkrefter en del av myten om at
elitebarn ensidig søker idretten for å vinne eller oppnå personlig gevinst. Trenerens rolle blir å
gi større muligheter for dannelse av nye former for sosiale felleskaper (kraftfelt) og utvikle
nye medmenneskelige kompetanser.

3.1.6 Trenerens som kompetanseperson
Kompetanse er en viktig forutsetning å ha for en trener. Samtidig er det viktig å påpeke at
kompetanse er noe en erverver seg kontinuerlig. Dette gjør at en trener, i samspill med sine
utøvere, stadig må være sulten og nysgjerrig i søken etter prestasjonsmessige fremskritt. Det
vil si at utvikling og idrettsprestasjoner også vil være en del av trenerens ansvar med tanke på
den innflytelse han kan ha på sine utøvere. Sammen skal de lage en plan og gå en vei som
fører til utvikling på et nivå om de ønsker. Det er derfor essensielt at trenere bestreber å
oppdatere sine kunnskaper om trening og «coaching». Det kan være evnen til å planlegge
aktiviteter, formidle, styre og lede trenings- og konkurranseprosesser mot et internasjonalt
toppnivå. Referanser på hva som kreves for å bli best vil også være nyttig i dette arbeidet.
I en undersøkelse, The ideal Coach (Moser 1992), ble det utviklet en evaluerings- og
rangeringsskala bestående av 18 identiske utsagn som skulle gi informasjon om viktige
aspekter ved en god trener. 46 landslagsutøvere i orientering ble bedt om å rangere de
forskjellige utsagnene. Dette resulterte i følgende rangering:
1. Kunnskap om idretten en er trener i
2. Evne til å planlegge og gjennomføre trening
3. Evne til å få til en god atmosfære/kjemi i treningsgruppen
4. Være en god psykolog
5. Evne til å tilpasse treneratferd etter kritikk
6. Ha en naturlig autoritet og realiseringsevne
Carlsons (1991) undersøkelse av internasjonale toppidrettsutøvere i syv idretter peker på at en
ikke nødvendigvis trenger trenere med fagspesifikk utdanning i begynnelsen av karrieren,
15

UEFA A-LISENS 2016

Ørjan Valla

men på et eller annet tidspunkt bør utøvere få en trener med høy faglig kompetanse og god
erfaringsbakgrunn. Skjer dette på et for sent tidspunkt, kan karriereløpet i verste fall være
spolert. Carlson fremhever treneren som den viktigste enkeltfaktor for topputøvernes
karriereutvikling.
For å få informasjon om hvilke egenskaper som kjennetegner en trener med suksess i fotball,
gjennomførte Bjørkman en undersøkelse av 50 elitetrenere i fotball (Bjørkman, 1995).
Undersøkelsen var delvis basert på subjektive vurderinger av trenernes kvalifikasjoner og
delvis på grunnlag av deres klubbers plassering i serien innenfor en 2-års periode. På
bakgrunn av disse faktorene ble trenerne delt inn i gruppene «trenere med suksess» og
«trenere uten suksess». Undersøkelsen peker på at suksessrike trenere er meget informative og
kjennetegnes forøvrig ved at de ikke er særlig bekymrede. Dette skyldes kanskje at de både
har evne til å delegere og samtidig ha kontroll over det som må gjøres. Det går videre fram av
denne oversikten at de er flinke til å samarbeide og svært gruppeorienterte i treningsarbeidet,
samtidig som de er lite konkurranseinnstilte. Suksesstrenere er ifølge denne undersøkelsen
personer som er utrolig nysgjerrige overfor alt. Det betyr også at de har en fin evne til å ta i
bruk det nyttige og skille ut det unyttige. Denne form for nysgjerrighet finnes ikke hos
treneren som er full av selvtillit – «jeg alene vite» typen. Denne trenertypen har ikke bruk for
ytterligere informasjon. Den suksessrike treneren er interessert i andres adferd og er langt fra
noen særegen egoist, ifølge undersøkelsen.

3.1.7 Treneren som leder og veileder
Treneren som tilrettelegger, veileder og leder vil selvsagt henge sammen med begrep som
læring og utvikling. Det å ta ledelse handler i stor grad om å ta ansvar for hvordan læring skal
skje på en best mulig måte. «På alle stadier i utviklingen kan veilederen spille viktige roller.
Hun kan hjelpe den lærende både i oppdagelsen av problemet, i forankringen av det, og i
arbeidet med det… genuin læring skjer gjennom de erfaringer du får fra dine handlinger og
din egen tenkning» (Ronglan, 2008, s. 82). Dette gjør at veilederen, eller fotballtreneren, bør
være bevisst og drøfte utfordringer som dukker opp eller problemer som hindrer videre
utvikling. Hvordan løse dette og komme seg videre.
I Ronglans bok «Lagspill, læring og ledelse» (2008) presenteres to ulike måter å lære på;
eksplisitt og implisitt læring. Implisitt læring skjer i situasjoner uten bestemte regler,
situasjoner der utøveren prøver og feiler og finner løsninger. I en fotball-sammenheng kan

16

UEFA A-LISENS 2016

Ørjan Valla

dette være å finne løsninger på hvordan man skal få tak i ballen eller hva man skal gjøre med
foten for å kunne sparke den opp i lufta. «I henhold til idrettspsykologen Reinhard Stelter,
kjennetegnes implisitt læring av at den skjer uten detaljerte instruksjoner og handlingsregler
for bevegelsene som skal læres» (Ronglan, 2008, s. 96). Ronglan viser til at for eksempel i
skolen har implisitt læring i stor grad måtte vike for eksplisitt læring. Denne typen læring
skjer i mer organiserte former og med flere regler. Ronglan forklarer at denne formen for
læring en den tradisjonelle innenfor idrett, for eksempel når nye teknikker skal læres.
«Eksplisitt læring kjennetegnes av at vi ikke bare konfronteres med en situasjon, men også
med noen instruksjoner fra en som underviser, som skal hjelpe oss å takle situasjonen»
(Ronglan, 2008, s. 96-97). Dette gjør at det balansen mellom implisitt og eksplisitt læring
forgår om hverandre i idrettssituasjoner, og Ronglan mener at det er viktig for en trener å ha
et bevisst forhold og kunnskaper til de to læringsformene. «Fordelene med implisitt lærte
bevegelser bør ha betydning for vår tenkning omkring veilederrollen i lagspill. Vi må likevel
ikke trekke dette så langt at vi forkaster eksplisitt læring som metode…» (Ronglan, 2008, s.
99) Ronglan hevder at en balanse mellom de to læringsmåtene vil være det beste. Han sier at
uansett vil den implisitte delen av læringen være størst, i form av at det i lagspill er så
komplekst at det vil være umulig å løse disse eksplisitt. Samtidig vil en eksplisitt læring være
spesielt viktig i form av utvikling av teknikker og ikke minst i en endring av vaner, som
gjerne er lært implisitt. For en leder av et fotballag blir dermed den gode treneren betegnet av
Ronglan som en som klarer å tilrettelegge for en god balanse mellom implisitt og eksplisitt
læring. «Blant annet viser den britiske idrettspsykologen Rich Masters at «eksperter» som har
mislyktes under press, ofte rapporterer at de er for oppmerksomme på hva de gjør, med andre
ord at de reflekterer for mye over sin eksplisitte kunnskap underveis i handlingsforløpet».
(Ronglan, 2008, s. 96) Tilsvarende hører vi ofte fra utøvere som har skuffet i sine prestasjoner
i intervjuer i etterkant si at de «begynte å tenke for mye».

3.2 Læring og utvikling
I boka «lagspill, læring og ledelse» (2008) forklarer Lars Tore Ronglan at læring kan
karakteriseres som «et vidt begrep.» Læring kan ha mange ulike definisjoner og forklaringer.
Det vil si at sjansen er stor for at mennesker vil forstå og forklare begrep ulikt avhengig av
konteksten de er i. Eksempler på opplevd læring kan være at man har pugget til en prøve på
skolen. En annen kan forstå det som noe man har tilegnet seg ved en del praktisk øving, men
andre igjen kan forklare læring som en prosess som har godt over lengre tid.

17

UEFA A-LISENS 2016

Ørjan Valla

«Læring handler om utvikling, og er derfor ikke noe som kun skjer på bestemte arenaer eller
til bestemte tider. Læring er kort og godt en dimensjon ved vår væren i verden», ifølge
Ronglan. (Ronglan, 2008, s. 78)
Rongland spesifiserer også begrepet knyttet til lagidrettene i sin bok. «Læring i lagspill dreier
seg derfor i bunn og grunn om å lære å gjøre; om å handle og samhandle i praksis» (Ronglan,
2008, s. 87)
I den forbindelse viser han til at mange i dagens samfunn ser på læring som noe teoretisk, og
påpeker at denne tilnærming til forståelse rundt læringsbegrepet blir for snever og upresis når
det kommer til praktiske fagområder som idrett, kunst, håndverk og musikk. Læring innenfor
disse ulike fagområdene handler om noe mer enn å kunne beherske ulike teorier. Det handler
samtidig også i stor grad om å kunne praktisere og anvende det man lærer. Innen idrett er det
ofte slik at man kan få umiddelbare reaksjoner på om vi har lykkes eller ikke, spesielt i
konkurransesituasjon. Det å få testet ut det man har øvd på og lært er noe som er svært viktig
for utvikling av ferdigheter. Igjen kan vi underbygge dette med å vise til Ronglan. «Den
viktigste formen for tilbakemelding på våre idrettslige bevegelser får vi fra kroppen selv»
(Ronglan, 2008, s. 100). Dermed kan man si at læring innen idretten sannsynligvis må forstås
som noe mer enn i teoretisk forstand. I tillegg til den teoretiske læringen, vil også utøverne og
trenerne søke etter kunnskap om hva som kan gi optimale løsninger for å kunne utvikle seg
videre og prestere. Da må en idrettsutøvers erfaring med det praktiske, gjennomføringen av en
handling være sentrale virkemidler for å lære og å utvikle seg videre.

3.3 Selvregulering av læring
Fotball består av flere dimensjoner. Den enkelte spiller, beskrevet som den individuelle
dimensjonen av fotballferdigheten (Bergo et al, s.24), er kompleks. Utøverne blir kontinuerlig
testet mentalt. Selvregulering er en viktig del av dette psykologiske bildet. Selvregulering er i
stor grad hvordan hvert enkelt individ er satt sammen, hvordan hver enkelt formes til å bli den
de er. I boken «Handbook of self-regulation (2004)» beskriver Baumeister m. fl at
selvregulering er prosesser der individet har kontroll over egne tanker, følelser, impulser og
handlinger. Her blir det beskrevet to sider ved selvregulering; en teoretisk og en praktisk del.
Sammenhengen mellom disse to delene kan være med å forklare de handlingene vi gjør.
Målet må hele tiden være å optimalisere situasjoner for seg selv under trening og konkurranse.
Dette gjør at individet må kunne styre og justere sine egne følelser i møte med ulike

18

UEFA A-LISENS 2016

Ørjan Valla

situasjoner. Dette gjør at individet må lære seg og vite hva som er passende handling i teori og
så kunne handle ut fra hva man har lært på en hensiktsmessig måte i praksis. Eksempler i et
bredt perspektiv som gjengis i boken, kan være at overvekt kan forklares ved at et individ ikke
kan kontrollere appetitten, og at vold kan forklares ved at individet ikke kan kontrollere egne
følelser og impulser. Disse eksemplene beskriver en mindre god balanse mellom hva man har
lært i teorien og hvordan man klarer å regulere egen atferd i praksis. Det vil si hva mennesket
er lært opp til av normer og regler i samfunnet, som man ikke klarer å følge. Selvregulering er
noe et menneske må være i kontakt med hele tiden, og blir også en viktig del av utviklingen
som idrettsutøver og fotballspiller.
Kitsantas m. fl skriver i en artikkel fra 2011 om viktigheten av selvregulering i alle
læringsprosesser. Hvis man ser på utvikling som idrettsutøver vises det til eksempler rundt
sentrale begrep som målsetning, selvkontroll, selvevaluering og oppgavestrategier. Det vil i
praksis si at en utøver som har et bevisst forhold til de nevnte begrepene, vil ha større
grunnlag til å påvirke treningskvaliteten, involveringen og prestasjonene på en positiv måte.
Det forklares også hvor viktig det er å ta ansvar for egen læring for en optimal utvikling. I
skolen har «ansvar for egen læring» vært et kjent begrep for utvikling i de siste læreplanene. I
grunnskoleutdanningen, skal elevene lære å medvirke i alt fra planlegging, gjennomføring og
evaluering. Dette i streben etter en god utvikling av ulike ferdigheter. Det å være lærer i
skolen har mange likhetstrekk med det å være trener for et lag og enkeltutøvere. Man kan si at
overføringsverdien mellom idrett og skole er stor. Det å ha pedagogiske evner som voksen
kan gjøre det lettere å hjelpe ungdommen til å utvikle seg å nå mål de har satt seg.
Toering m. fl (2009) har gjort studier på selvregulering i fotball, basert på fotballspillere i
nederlandsk fotball. Grunnlaget for dette studiet var en gruppe på 444 spillere i alderen 11 til
17 år. Spillerne deltok i en spørreundersøkelse som tok for seg seks hovedområder innen
selvregulering; planlegging, selvkontroll, evaluering, refleksjon, innsats og tro på egne
ferdigheter. I studien ble det sammenlignet spillere som var definert i to kategorier; elitespillere og ikke-elitespillere. Elite-spillerne var tilknyttet profesjonelle klubber som spilte på
det høyeste nivået i nederlandsk fotball. Ikke-elitespillerne var tilknyttet klubber som spilte på
lavere nivå. Målet ved dette studiet var å se sammenhengen mellom selvregulering og
prestasjoner mellom de to gruppene av spillere. Undersøkelsen ble foretatt ved et
spørreskjema, der spillerne skulle gi svar på en skala fra 1-4 eller 1-5. Spillerne skulle til
diverse påstander rundt disse seks områdene svare på om de var sterkt enig (1) eller sterkt

19

UEFA A-LISENS 2016

Ørjan Valla

uenig (4/5). Resultatet viste at elite-spillerne scoret høyest på selvregulering på alle de seks
områdene som ble undersøkt.

Ikke-elite-spillerne var altså mindre bevisste på sine egne sterke og svake sider og mindre
bevisste på prosessen rundt egen utvikling. Spesielt viste resultatene til Toering store
forskjeller rundt refleksjon og innsats.

Tabellen viser at nær halvparten av alle elite-spillerne i undersøkelsen ga seg selv full score
på både refleksjon og innsats, mens tilsvarende score fra ikke-elitespillerne kun var 22,5 og
18,5 % på disse kategoriene. Toering m. fl antar etter undersøkelsen at spillerne med høyere
grad av selvregulering har et bedre grunnlag for å lykkes. Disse spillerne er mer klar over sine
individuelle forutsetninger, og vet mer om hvordan dette skal brukes i sin egen utvikling.

20

UEFA A-LISENS 2016

Ørjan Valla

Eierskapet til egen utvikling kommer også klart fram i Viggo Strømmes bok «Fotballguiden»
(2014): «På veien til å bli en toppfotballspiller finner du raskt ut hvem som er den viktigste
aktøren i ditt eget fotballiv. Det er ikke treneren eller foreldrene dine. Det er du selv»
(Strømme, 2014, s. 276)

3.4 Motivasjon
Hvilken motivasjon og hva som er grunnlaget for et individs deltakelse i et idrettslag vil
variere veldig. Erfaring tilsier at det i lagspill vil det være svært store forskjeller i
motivasjonen. Noen er med for å bli best, andre er med for å få tilfredsstilt sine sosiale behov.
Hvor motivert du er til trening og utvikling vil være et grunnlag for om man lykkes eller ikke.
En nøkkelfaktor for å få utvikling vil dermed være å få trigget maksimal motivasjon hos hver
enkelt utøver. Alle som har praktisert som trenere vet at det kan være en utfordring. Spesielt
vanskelig er det nok i jobben med utøvere som er på et høyt nivå. Dette fordi utøvere på et
lavere nivå vil man kunne anta at intensjonen med å delta i en lagidrett vil variere mye innad i
en gruppe. Her kan man anta at det sosiale aspektet vil være det viktigste for flere. Jobber man
derimot med spillere på et høyt nivå vil det forventes en høy grad av motivasjon fra hver
utøver, og oppgaven med å trigge og finne fram til denne er veldig individuell. Å tilrettelegge
et opplegg der treneren får hver enkelt utøver til å være fullt motivert til enhver tid, vil være et
svært godt grunnlag for gode prestasjoner.
«Motivation can be defined simply as the direction and intensity of one’s effort» (Sage, 1977)
(Weinberg m. fl, 2007, s. 52) Weinberg m. fl skriver i boken « Foundations of sports and
exercise psychology» (2007) om tre vanlige tilnærminger til motivasjon (s. 53-54). Trekk/deltager-sentrert syn («trait-/participant centered view») som baserer motivasjonen på
personlige faktorer som personlighet, behov, interesse og mål. Alt basert kun på individet, og
egne behov. Dette synet på motivasjon, som utelukker miljøet/situasjonen, blir av forfatterne
tillagt lite tiltro i en idrettslig sammenheng. Situasjons-sentrert syn («situation-centered
view») settes i direkte kontrast til det deltagersentrerte synet. Her tillegges situasjonen og
omgivelsene man er i som den viktigste faktoren for motivasjon. Heller ikke dette synet blir
av forfatterne foretrukket som viktigst innen idretten. Derimot vil en kombinasjon av disse, en
samhandling («interactional view») gi det beste grunnlaget for motivasjon. Altså
kombinasjonen av det individuelle, som egne behov, kombinert med situasjonen, som en
treners væremåte eller press i forhold til vinn/tap. «The best way to understand motivation is

21

UEFA A-LISENS 2016

Ørjan Valla

to consider both the person and the situation and how the two interact» (Weinberg m. fl, 2007,
s. 54)

3.5 Selvrealisering
Den russisk-amerikanske psykologen Abraham Maslow utviklet i boken «A theory of human
motivation» (1943) sin teori om grunnleggende behov som forklaring på adferd og
motivasjon. I sin behovspyramide, forklarer han at menneskets behov må tilfredsstilles
nedenfra for å utløse nye behov høyere opp i pyramiden.

22

UEFA A-LISENS 2016

Ørjan Valla

De tre nederste nivåene karakteriseres som «mangelbehov»; fysiske behov som vann, mat og
søvn, trygghet som sikkerhet og stabilitet og sosiale behov som fellesskap, kjærlighet og
vennskap. Disse mangelbehovene må i følge Maslow være tilfredsstilt for at de neste to
behovene, «vekstbehovene» skal kunne realiseres. «Abraham Maslow hevder at mennesket
streber etter vekst og utvikling og etter å realisere sine evner og anlegg» (Håkonsen, 2009, s.
90) Anerkjennelse viser til behovet for status, selvtillit og respekt, mens det øverste nivået i
pyramiden er selvrealisering, som innebærer å oppnå sine målsetninger, det å utnytte sine
personlige egenskaper til det fulle og strekke seg så langt som mulig.

3.6 Uorganisert trening
«Spillet bør være utgangspunktet for alle aktiviteter du gjør for å bli god. Legg bort Ipaden og
ta løkka tilbake! Uorganisert lek og spill kombinert med vanlige treninger i klubben din eller
på et akademi er oppskriften!» (Strømme, 2013, s. 8)
Hva skal til for å bli best? Ekspertene er mange og det er et hav av folk som hevder de har
svaret. 10.000 treningstimer mener Olympiatoppen at en spiller må legge ned av jobb for å
bli «ekspert.» Det finnes ulik forskning rundt nødvendigheten av mye uorganisert aktivitet og
resultatene viser at egentrening er viktig, om ikke en forutsetning for å lykkes som
fotballspiller. «Det ligger mye god trening bak de beste spillerne i verden. Det finnes en god
del studier som viser at de beste i voksen alder skiller seg fra de nest beste når det gjelder
antall treningstimer. Belgiske forskere har for eksempel vist at det er antall timer egentrening i
ung alder som skiller de beste fra de andre, mens forskere fra England har identifisert antall
timer på løkka som avgjørende for at spillere mellom 6 og 12 år skal ta steget opp når de blir
eldre» (NFF, «Flest mulig, lengst mulig, best mulig», 2013, s. 286).
I boken «Lagspill, læring og ledelse» (2008), skriver Ronglan om problematikken,
utfordringene og mulighetene ved uorganisert trening. På slutten av 1900-tallet har det vært
en stor anleggsutvikling i Norge, noe som paradoksalt nok har ført til færre muligheter for
uorganisert aktivitet. Flere anlegg har ført til mer aktivitet, men i større grad er denne nå
«voksenstyrt» via klubber og de som disponerer anleggene. Et eksempel fra flere fotballhaller
i Nord-Norge underbygger denne bekymringen. Man opplever at spillere jages ut av hallen,
fordi dyre driftsutgifter presser utleier til å kun ha betalt aktivitet hallen. Det vil i praksis si
kun idrettslag som leier og betaler for trening kan benytte hallen, ungdommen får ikke innpass
utover lagets betalte treningsøkter.

23

UEFA A-LISENS 2016

Ørjan Valla

«Det føres en pågående diskusjon om hvorvidt dagens utvikling, der barn og unges fritid i
økende grad blir institusjonalisert og voksenstyrt, er heldig eller ei. Flere blir oppmerksomme
på uheldige virkninger av at den oppvoksende slekt organiseres i hjel» (Ronglan, 2008, s.
24).Ronglan viser til viktigheten av at tid og muligheter til fri lek er avgjørende for barn og
unges helhetlige utvikling. Han mener at læring og utvikling innen en idrett ikke er avhengig
av at aktiviteten foregår i organiserte former. «Tvert i mot, kan barn og unge lære like mye
gjennom den selvorganiserte løkkeaktiviteten som gjennom den voksenstyrte lagsaktiviteten»
(Ronglan, 2008, s. 26).
Ballen har av historikerne blitt betegnet som «lekens konge,» i følge Ronglan. Den triller og
den spretter på et nesten uforklarlig vis avhengig av hvordan den som leker med ballen
berører den. For mange enkeltspillere er det å ha et ekstra godt forhold til ballen noe som gir
mening. Vi elsker spillere som media kaller for kunstnere. De som behersker ballen, de som
opp gjennom årene har lekt med den time etter time, sovet med den i senga, og utviklet en
forståelse og interesse for den. Uansett om du er på løkka eller på landslagstrening ser du det
samme. Den genuine leken før treningen starter.
En av verdens aller beste spillere, svensken Zlatan Ibrahimovic, forteller i sin biografi om sine
erfaringer og minner fra oppveksten på løkka i Rosengård i Malmø. «Likevel var ikke det
viktigste å vinne. Det var fintene og de kule greiene. Det var mye: «Oi oi! Wow! Se på den!»
Man skulle imponere gutta med triks og dragninger, og man skulle øve til man kunne dem
best av alle, og ofte ropte muttern fra vinduet: «Det er seint. Maten er klar. Kom inn nå.»
«Snart, snart,», sa vi og spilte videre, og det kunne bli seint og regnvær og generelt kaos. Men
vi bare spilte videre. Vi var helt utrettelige, og det var små flater å spille på. Det gjaldt å være
kjapp i huet og beina, særlig for meg som var liten og tynn og lett å ta i taklinger, og jeg lærte
meg triks hele tida. Jeg var pent nødt. Ellers fikk jeg ingen «wow»»
(Ibrahimovic/Lagercrantz, 2011, s. 73).

3.7 Målsettinger
«All samlet erfaring fra Olympiatoppen viser tydelig at å være god på resultatmål og
treningsmål er en systematikk som kjennetegner de utøvere som lykkes» (Tore Fredlund).
«Først former vi målet, så former målet oss; etter at resultatmål er satt, er det treningsmålene
som former organiseringen av trening» (Børge Stensbøl) Her vises det til følgende definisjon
på resultatmål og treningsmål (Kaggestad, 2007): «Resultatmålene er konkrete størrelser som

24

UEFA A-LISENS 2016

Ørjan Valla

økonomi (kroner og øre eller kvalitet), avkastning, markedsandel, omdømme eller medaljer,
tider, poeng og plasseringer. Når vi følger opp resultatmål, så sekunderer vi. Treningsmålene
er faglige og / eller organisatoriske (både lagmål og personlige mål). I prestasjonskulturer
følger vi kontinuerlig opp treningsmålene for å nå resultatmålene. Det betyr at for å lykkes
med et konkret resultatmål, fokuserer vi på forutsetningene for å lykkes. Når vi følger opp
treningsmålene, så coacher vi.

4.0 Intervjuobjektene
De fem deltakerne i studien besto av fire menn og en kvinne. For meg var det viktig å ha en
viss bredde og i tillegg ha med en kvinne i studie.


Vebjørn Vinje (20 år) - Bodø/Glimt
Debuterte i tippeligaen for Bodø/Glimt i slutten av sesongen



Lisa Marie Karlseng Utland (24 år) – Trondheims/Ørn
Har spilt i Toppserien siden 2009 og scoret 26 mål.
Fikk sin debut på kvinnelandslaget og spilte VM for Norge, som ble arrangert i
Canada i 2015.



Adrian J. Møller (19 år) – Vålerenga Idrettsforening
Er keeper i Vålerenga IF sin A-stall. Fikk innhopp i treningskamp mot Real Madrid i
sommer.



Abdul Basit Agouda (16 år) – Strømsgodset Toppfotball
Spiller på rekruttlaget i 2.div. Trener fast med A-laget.
Har spilt 26 aldersbestemte landskamper for Norge og scoret 9 mål.



Haitam Aleesami (25 år) – IFK Gøteborg
3 A-landskamper for Norge. Debuterte i sesongen 2015 på det norske A-landslaget i
EM-kvalifiseringen.

4.1 Spørsmålsmal
Etter å ha funnet relevant teori ut fra problemstillingen min var det neste steget å utarbeide
spørsmål til intervjuene. Det var viktig for meg å stille spørsmål som informantene kunne
reflektere rundt.

25

UEFA A-LISENS 2016

Ørjan Valla

1. Bevissthet rundt egen utvikling – sett i lys med trenerens funksjon i barne- og
tidlig ungdomsalder.
Hvor bevisst var du på dine egne ferdigheter som spiller i barne- og ungdomsårene?
Hvor viktig var treneren i denne perioden av fotballivet?
Var det andre bidragsyter som gjorde at utvikling av ferdigheter ble satt i system?
2. Målsetninger knyttet til utvikling - trenerens påvirkning og rolle i dette arbeidet
Har du noen gang benyttet deg av mål i utviklingsarbeidet? Hvordan bruker du målene bevisst
for å fremme egen utvikling?
Hvilken påvirkning og rolle har trenere i dette arbeidet?
3. Fokus på 24 timersutøveren - Planlegging i forhold til belastning
Treningskultur og hverdagen din – 24.timersutøveren. Var det en bevisst plan fra klubben og
treneren? Hvor bevisst har du vært dette i ditt utviklingsløp?
Hvordan legger du planer i forhold til belastning, i forhold til lagstreninger, egentreninger og
andre typer trening/aktiviteter
4. Egentrening som en del av utviklingen – trene eller bli trent?
Hva slags rolle har treneren i strukturering av egenaktivitet utenom fotballøkta?
5. Informantenes refleksjoner rundt oppfattelse av trenerrollen - trenerens
påvirkning i utviklingen Hvilke kvaliteter mener du en trener må ha for å bidra
til å optimalisere din utvikling som fotballspiller?
Hvordan ønsker du at en trener skal hjelpe deg best mulig i din utviklingsprosess?

4.2 Utstyr
Bærbar PC: Acer Aspire E-1
Telefon for lydopptak: Iphone 4s

26

UEFA A-LISENS 2016

Ørjan Valla

5.0 Resultater
5.1 Transkripsjon Vebjørn Vinje – Bodø/Glimt

Bevissthet rundt egne ferdigheter i din utviklingsprosess sett i lys med trenerens
funksjon i barne- og tidlig ungdomsalder.
Å dra på treninger som barn var gøy. Det var trygge rammer. Godt miljø og voksenpersoner
rundt laget som motiverte og var gode forbilder.
I barne- og ungdomsfotballen var jeg ikke veldig bevisst på egne ferdigheter. Det var ikke det
som var hovedfokus hos trenerne jeg hadde. Det var lite fokus på dette fram til jeg flyttet ned
til Bærum og startet på NTG. Der ble vi bevisstgjort på og vi måtte sette ord på styrker og
svakheter vi hadde som fotballspiller.
Det skal sies at jeg spilte mye sammen med eldre spillere på Nesna. Jeg var mye rundt min
fire år eldre bror og var så heldig å få være med han og kompisene hans på spill. Dette kan ha
vært en medvirkende faktor for at jeg følte at jeg var et steg foran i forhold til det å tenke
fotball. I ungdomsårene hadde jeg ikke spesielt bra fysikk eller tempo. Sett i ettertid skulle jeg
ønske at jeg visste hvor viktig det er å tenke og handle raskt i fotball. Bli presset på tid og
rom.
Sett i ettertid var nok min største styrke duellspillet. Selv om jeg ikke var fysisk overlegen
hadde jeg en uredd inngang til det meste. Det gjorde nok at jeg grep alle utfordringer som
kom i min vei og som følge av det vært i stadig utvikling.

27

UEFA A-LISENS 2016

Ørjan Valla

Spesielt etter å ha startet på NTG Bærum viste det seg at løpshurtighet og tempo var noe jeg
måtte utvikle. Jeg oppdaget tidlig at de andre hadde spilt fotball i grupper der de tenke mye
raskere, løpe hurtigere. De hadde vært en del av en jevnere treningsgruppe gjennom flere år.
Målsetninger knyttet til utvikling - trenerens rolle og betydning i dette arbeidet
I starten på Nesna, som 12-13 åring, opplevde jeg at trenerne strukturerte treningene bra og
satte ting i system. Treneren hadde D-kurs i regi av NFF og var en dyktig fagmann. Vi hadde
samtaler og jeg skrev ned tre punkter jeg følte jeg ville bli bedre på og tre punkter man følte
man var bra på og ville utvikle videre. Dette ble strukturert i en treningsdagbok. Likevel føler
jeg ikke at jeg var bevisst nok på at dette kunne benyttes som et virkemiddel for å fremme
utviklingen. Det var enkelt å sette seg mål, men på den tiden var jeg nok ikke like bevisst på
fokuset.
Dette vil seg si endret seg drastisk sa jeg valgte å reise ned til Bærum å starte på NTG. Her
var jeg så heldig å ha heltidsansatte lærere/trenere som gjorde oppfølgingen mer strukturert.
Vi satte oss kortsiktige og langsiktige mål, både alene og i samråd med lærer/trener. Disse ble
fulgt opp i praksis, evaluert og nye mål ble satt. På den tiden satte jeg vel mest ferdighetsmål.
Disse målene ble spesielt evaluert på treningsleir. Der hadde i også videoanalyse. Her kunne
vi se på spesielle ferdigheter som man ønsket å forbedre eller spesielle utfordringer man
ønsket å finne en løsning på.
Nå er det mer rollemål som er i fokus. Eksempel kan være, hvordan jeg posisjonerer meg i
boks ved innlegg fra korridor. Prioriteringer bunner ut i ønsket om å perfeksjonere hva jeg
kan bli bedre på i min rolle. I Glimt har vi samtaler med spillerutvikler, og etter dette setter
jeg selv individuelle mål.
Jeg ser helt klart nytten av å sette meg mål. Du får et eierskap til egen utvikling og kan hele
tiden være utviklingsorientert.
Fokus på 24 timersutøveren
Fra jeg var liten har jeg alltid trent mye og det gjør at jeg stadig har taklet økt treningsmengde
uten å bli skadet. Faktorer som økt treningsmengde, bedre kompetanse på trenerne, større
kvalitet hos medspillerne og mer fokus på den hele utøveren gjorde at jeg søkte til NTG som
junior. Ønsket seg til NTG fordi en eldre bror hadde gått der. Hadde gode erfaringer han
delte.

28

UEFA A-LISENS 2016

Ørjan Valla

Der var det et krav om at vi skrev treningsdagbok. I den rangerte hvordan humør vi var i, hva
vi hadde spist og når vi hadde sovet. I tillegg beskrev vi treningene med innhold, intensitet og
kvalitet. Dette ble analysert og trenerne fulgte opp. Spesielt var det ei utfordring rundt
kostholdet når du bor alene. Hverdagen er hektisk og det er mye aktivitet og lite dødtid. Man
måtte gjøre unna mange måltider og det krevde mye planlegging. Dette førte til at det ble en
utfordring med å spise nok og spise riktig. Her var det ikke så mye oppfølging. Det var mye
opp til deg selv.
På det sportslige var det godt samarbeid mellom skole-klubb. Det ble utarbeidet mikro- og
makroplaner. Sammen så plottet vi inn kamper, treninger og andre relevante aktiviteter.
Skadeforebyggende økter, med en egen fysisk trener. En gang i uka. Trening som gikk på
kjernemuskulatur. Man bestemte mye selv i stor grad når man skulle legge inn av annen
trening. Jeg vil si at det var lite utenomsportslig oppfølging i Bærum. Klubbtrenerne fokuserte
på den sportslige utviklingen og mente kanskje at NTG skulle ta seg av det utenomsportslig.
For meg var ikke dette noe savn. Jeg var strukturert, voksen og klar for oppgavene.
Egentrening som en del av utviklingen – Trene eller bli trent?
Jeg har en bror som er fire år eldre, og har alltid jaget etter å bli like god. Det har gitt meg
motivasjon til å stå på ekstra. Har alltid vært en motivasjon for meg. Vi har vært mye ute på
løkka og på sommeren så bodde vi nærmest på banen. Vi har alltid gått ut i all slags vær og
gjør det fortsatt.
Trenere på NTG ga meg tilbakemelding på det du måtte bli bedre på og dette påvirket meg.
På grunn av mye aktivitet ble det mindre egentrening i sesong, men på skolen ble det alltid
tilrettelagt for ferdighetsøkter der man kunne legge opp til å øve på egne ferdighetsmål. Da
satte jeg meg også fysiske mål, som for eksempel å bli hurtigere. Jeg føler at erfaring ved å bli
bevisst på treningsplanlegging, som jeg kan ta med meg i videre karriere.
Nå har det blitt for lite rollespesifikke treninger – dette møtte jeg i større grad i Bærum og på
NTG. Jeg ser på det som en stor fordel hvis treningene i perioder kan være mer rollespesifikt.
Det tror jeg vil gjøre meg til en bedre spiller, og vil gjøre at det jeg møter i kamp øver vi også
på i treningssammenheng. Det vil gjøre at man sannsynligvis kan ta ytterligere steg.
Kynismen i måten å legge opp trening på kan føre til at man kun tenker på hvordan man
vinner neste kamp. Dette kan kanskje gå utover utviklingen? Kortsiktig gevinst vs langsiktig
gevinst. Kan dette gå utover unge spillere i en utviklingsprosess? Ingen type utviklingsmål,
som er strukturert. Ingen struktur i forhold til det jeg opplevde på NTG. I Glimt har man
29

UEFA A-LISENS 2016

Ørjan Valla

heller ikke prioritert en toppspillerutvikler. Det er et tankekors at man ikke blir fulgt opp
bedre.
Informantenes refleksjoner rundt oppfattelse av trenerrollen - trenerens påvirkning i
utviklingen
Jeg ønsker selv en ærlig trener som gir konkrete tilbakemeldinger på hva jeg kan gjøre for å
bli bedre og utvikle meg videre. Jeg mener helt klart at trenerens evne til å kommunisere er
viktig. Hva er neste steg? Hvordan kan man bidra til at jeg tar det neste steget? Hva skal til for
at jeg skal spille mer? Tydelige tilbakemeldinger. Ha en trener tett på hele veien, som også
motiverer. Både i medgang og i motgang.
I perioder der man ikke har blitt prioritert har det også vært tyngre. Man graver seg litt ned, og
i denne periode hadde det vært bra og bli sett, fått en klapp på skuldra og fått flere konkrete
tilbakemeldinger. Det skal ikke så mye til for å bli mer lett til sinns. Det må ikke gå fem
måneder mellom hver gang man kommuniserer med treneren. Alle fortjener å bli sett og har
behov for å bli sett. Dette skaper en følelse av å bli verdsatt, selv om man kanskje har en
downperiode i karrieren.
Som ung, hadde jeg trenere som jeg selv følte ikke prioriterte meg. Dette har vært en faktor
som har motivert til å stå på hardt. Jeg følte at de ikke ville at jeg skulle lykkes. Kjente at det
var en seier da jeg debuterte i tippeligaen. Janteloven er sterk der ute. Du skulle ikke slå deg
på brystet og si at du vil opp og fram. Jeg var tidlig målbevisst og visste hva jeg ville. Var
også villig til å legge ned den jobben som krevdes av egenaktivitet, for å kunne nå de målene.
Jeg vil likevel si at trenerne jeg hadde i barne- og ungdomsårene hadde bra fotballfaglig
kompetanse. Likevel har jeg alltid hatt en drøm om å spille tippeliga. Dette gjorde at jeg søkte
et bedre miljø. I periode jeg gikk på NTG Bærum, opplevde jeg også at flere av de på skolen
fikk spille tippeligafotball. Det ga en ekstra motivasjon. På NTG møtte jeg også trenere som
både var fotballfaglig sterke, men som også hadde evnen til å differensiere, se hver enkelt som
et individ og som var gode til å kommunisere med oss. Jeg er nok ikke veldig komplisert og
stiller store krav til trenerne. Det at han er en god fagmann viktigst for meg. Det fotballfaglige
er det viktigste. For meg er dette givende og det holder. Samtidig mener jeg nøkkelfaktoren
for god utvikling er at trenerne er gode motivatorer og gir deg mange tilbakemeldinger.
Spesielt på hva jeg kan bli bedre på i min spesifikke rolle. Vektlegger man mye av det bra
man gjør, vil det hos meg skape positiv inngang til videre utvikling. Motsatt tilbakemeldinger

30

UEFA A-LISENS 2016

Ørjan Valla

der alt bare er negativt skaper frykt for å gjøre de nevnte feilene. Her har jeg prøvd å jobbe
knalltøft med meg selv for å endre tankegangen.
De bruker tid på å støtte meg i forhold til det å sette seg nye mål. Det er ofte sånn at det kan
være flere veier som fører frem. Å skape en trygg ramme i en knallhard konkurransesituasjon
vil være viktig for å ta nye steg i utviklingen. Føler du deg ikke trygg på treneren, gjør det at
ikke kan blomstre. Da vil du sannsynligvis kun være redd for å gjøre de feilene som gjør at
han ikke kan bruke deg mer.
I perioder der man sliter kan man kanskje begrunne og foreslå at man må spille ned et nivå,
for å fortsette utviklingen. Jeg står litt bak i køen nå, og det gjør at jeg fortsatt per i dag har en
motivasjon til å stå på videre. Jeg har mye å utvikle og mye å bevise fortsatt.

5.2 Transkripsjon Lisa Marie Karlseng Utland - Trondheim/Ørn

Bevissthet rundt egne ferdigheter i din utviklingsprosess sett i lys med trenerens
funksjon i barne- og tidlig ungdomsalder.
Jeg husker med glede tilbake til de første årene mine som fotballspiller. Vi var en fantastisk
gjeng med spillere, foreldre og trenere som gjorde mye gøy sammen. Det var det god var gode
miljøet som var grunn til at mange dro på trening. Det var her du møtte venninnene dine. De
voksne rundt laget var trygge og de hadde alltid en kjapp replikk på lur.
Det var lite fokus på det fotballfaglige i tiden da jeg spilte i moderklubben. Når jeg ser tilbake
har alltid hatt gode fysiske forutsetninger. Råskap, hurtighet og pågangsmot som spiller
allerede fra tidlig alder. I tillegg har jeg alltid vært nysgjerrig. Dette gjør nok at jeg som
fotballspiller kan bli satt inn i kategorien som en lærevillig spiller. Da som nå har jeg hele
tiden søkt etter utfordringer. Før jeg ble hentet til Tromsø var jeg egentlig ikke så bevisst på

31

UEFA A-LISENS 2016

Ørjan Valla

hva som skulle til og hvor mye strukturert arbeid som må legges ned for å utvikle seg som
fotballspiller. Det var mye lek og moro sammen med jevnaldrende på løkka.
Noe mer påvirkning ble det da jeg kom inn i kretslagssystemet og begynte å trene med et
småguttelag i 13 årsalderen. Der ble jeg blant annet bevisst på at jeg måtte jobbe med
teknikken min. I tillegg har jeg hatt en del utfordringer rundt spilleforståelse. Den er under
stadig utvikling. Jeg opplevde nok treneren som dyktigere fotballfaglig enn det jeg hadde vært
borti tidligere. De stilte strengere krav det var en annen helhetstankegang rundt
gjennomføring av økter.
Målsetninger knyttet til utvikling - trenerens rolle og betydning i dette arbeidet
På idrettsfag ble jeg for første gang introdusert for hvordan og hvorfor man skulle sette seg
utviklingsmål. At det kunne være nyttig for å fremme utvikling, ved å arbeide langsiktig og
strukturert. Det var lite samarbeid mellom skole og klubb og jeg var vel ikke bevisst nok og
skjønte vel ikke helt nyttet av å sette seg mål i denne perioden av livet. Dette endret seg
drastisk da jeg flyttet til Tromsø som 16 åring.
Jeg kom til en helt ny verden i forhold til det jeg hadde opplevd i egen hverdag. Vi
strukturerte mål, ble bevisste på egen utvikling og fikk eierskap til egen utvikling. Treneren
hadde mye fokus på gruppeprosesser der vi kunne lære mye av hverandre. Vi fikk ta del i
hverandres mål og ble kjent med hva de andre spillerne satte seg som mål. Gruppene ble også
ansvarliggjort for å gi hverandre tilbakemelding på feltet også. Dette gjorde at jeg fikk enda
mer feedback og ble sett ofte under treningene. I denne tiden lærte jeg veldig mye og ble
svært bevisst på hvordan jeg satte meg utviklingsmål, evaluerte dem og satte meg nye mål.
Det er vel den klubben jeg har vært i til nå, som har vært best og strukturert rundt dette.
Selvsagt mye takket være at hovedtreneren mente at det var en vesentlig faktor for å kunne
utvikle seg og at hun brukte mye tid på det. Jenter er vel også spesielle fordi man aldri får nok
tilbakemeldinger.
I dag har jeg en bevisst plan for målsettinger gjennom strukturerte planer. Dette gjelder både
fysiske ferdigheter og fotballferdigheter. Dette skjer i samråd med hovedtrener i klubben. I
min nåværende klubb har vi hyppige spillersamtaler rundt mål vi har satt oss og jobber
strukturert videre med det.

32

UEFA A-LISENS 2016

Ørjan Valla

På landslagssamling benytter man seg ofte av video i samtaler med spilleren. Ofte ser vi på
bevegelser i forhold til det strukturelle og samhandlinger i lagdeler. Det er svært gode og
lærerike sekvenser.
Fokus på 24 timersutøveren
Fram til jeg flyttet til Tromsø og startet på NTG var ikke dette noe jeg kan huske vi hadde så
mye fokus på. Hjemme var de påpasselig med å lage sunn mat og jeg har alltid trengt mye
søvn. Likevel var ikke dette noe vi snakket om knyttet til prestasjonsrettet aktivitet.
På NTG/Fløya var det svært profesjonelt, og vi lærte en del om kosthold på skolen. Likevel
ser jeg tilbake til den tiden som vanskelig. Vi var unge, flyttet på hybel og mye var nytt. Det
gikk i billig mat og vi hadde dårlig tid. Dagene var fulle og man måtte planlegge godt.
Treneren vår, og foreldre til andre jenter, ga oss svært god oppfølging utenfor banen. Det var
praktisk hjelp, og mye omsorg i trygge rammer, selv om alt var nytt og litt skummelt.
I dag studerer jeg. Det er en balansegang på hvor mye jeg kan studere med tanke på hvor mye
jeg kan trene og på restitusjon og overskudd jeg må ha for å kunne prestere. Jeg er veldig
bevisst på restitusjon, søvn og kosthold. Spesielt de to siste årene har dette vært noe jeg har
prioritert høyt for å kunne ta nye steg i utviklingen min.
Egentrening som en del av utviklingen – Trene eller bli trent?
Jeg har alltid hatt en ekstra drive i forhold til trening. Fra jeg var lita jente var vi mye på løkka
sammen med guttene. Jeg har vokst opp med en tvillingsøster og vi har konkurrert, presset
hverandre og hatt det mye moro sammen på fotballbanen. Jeg har også hatt ei tante som har
landskamper og det å bli like god som henne har alltid vært en drøm. Fra 14 årsalderen fikk vi
også muligheten til å trene med et av byens guttelag. Det ga økt utvikling. Jeg husker også at
treneren i kretssystemet introduserte meg for begrepet strukturert egentrening. Dette ble jeg
veldig nysgjerrig på og det har gjort at jeg ble mer strukturert i forhold til å jobbe med for
eksempel tekniske detaljer i egentreninga.
På NTG Tromsø ble dette videreført og det ble satt av tid i skoleøktene til å jobbe individuelt
med utviklingsmål. Trenerne var dyktige til å veilede og skape en ramme der trygghet og
utvikling gikk hånd i hånd.
Som toppspiller har jeg økt treningsmengde og legger inn flere egenøkter enn tidligere. Jeg
har erfart at jeg må legge ekstra innsats i treningsarbeidet for å ta nye steg.

33

UEFA A-LISENS 2016

Ørjan Valla

Rolletrening er viktig for meg. Her kan jeg i større grad jobbe egne utviklingsmål i egen
utvikling. Dette er ei utfordring rundt at jeg synes det er for lite. På landslagssamlinger er det
en betydelig del av ei samling. Det liker jeg veldig godt.
Informantenes refleksjoner rundt oppfattelse av trenerrollen - trenerens påvirkning i
utviklingen
Jeg har hatt mange trener både i klubb- og landslag. Det har vært ulike typer, med ulike
kvaliteter. For meg er det viktig at treneren skaper trygge rammer. Forutsigbarhet gjør at jeg
er så trygg at utvikling skjer. Felles for de beste trenerne jeg har hatt er at de er tydelig. De er
tydelig på krav. De er tydelig på hvordan jeg best kan opptre på banen. De er tydelig på hva
jeg skal gjøre for å utvikle meg videre. Dette gjennom en god dialog med meg som utøver.
For å kunne bidra til utvikling bør treneren være fotballfaglig dyktig.
Jeg setter jeg stor pris på struktur. I Fløya opplevde jeg å ha en trener som ar rå på
planlegging. Alt det vi gjorde føltes gjennomtenkt og tilpasset enkeltindividet og laget. Det
gjorde at jeg som spiller følte en ekstrem lojalitet til trenerens opplegg. Dette optimaliserte
min utvikling og det ble etablert en god prestasjonskultur.
Tilbakemeldinger er svært viktig for meg i min utvikling. Hva kan jeg utvikle, hva gjør jeg
bra? At treneren bevisstgjør deg på hvordan du kan utvikle deg videre.
Det betyr mye for meg at treneren utrykker at han har trua. Da får jeg en ekstra «boost» til å
stå på og jeg utvikler meg i takt med den oppfølgingen. Dette har vel gjort at jeg i
Trondheims/Ørn har hatt en formidabel utvikling den siste sesongen. Min relasjon til treneren
her gjorde meg ekstra trygg og førte til en meget god relasjon, både på feltet og utenfor feltet.
Dette ser jeg på som en fordel i og med at vi tilbringer så mye tid sammen. Samtidig forstår
jeg at treneren må se alle. Dette kan bli en utfordring hvis man kun får tett relasjon til få
enkeltspillere på laget. Da kan det bli uro i gruppa. Alle har behov for å bli sett. Alle har
behov for oppfølging og tilbakemeldinger. Jeg fikk små tilbakemeldinger hele tiden og
oppfattet dette som suksessfaktorer. Hvis noen lærer meg noe blir jeg glad i dem.
På landslaget har vi fått en sjef som er fotballfaglig god, inkluderende, motiverende, god på
analyse og er en fantastisk inspirerende type. Jeg mener det er viktig at treneren er en god
inspirator og det er Roger Finnjord i aller høyeste grad. Det er jo vi spillere som skal ut å
gjøre jobben ute på banen. Miljøet på landslaget gjør at prestasjonsgruppa drar hverandre
videre.

34

UEFA A-LISENS 2016

Ørjan Valla

Å ha en trener som er trygg og ser deg er helt klart viktigst for meg. Å veilede meg videre til å
nå de målene jeg har selv har satt meg. Samtidig er jeg bevisst på at jeg må legge ned
hovedjobben selv samtidig som jeg har folk rundt meg som både kan og vil hjelpe meg videre.
Jeg har i de to siste årene også vært mer bevisst på å vite hva jeg vil ha hjelp til, noe som
skaper en trygghet for meg selv i min egen utvikling. Treneren legger til rette for utvikling,
men det er jeg selv som må gjøre jobben.

5.3 Transkripsjon Abdul Basit Agouda – Strømsgodset TF

Bevissthet rundt egne ferdigheter i din utviklingsprosess sett i lys med trenerens
funksjon i barne- og tidlig ungdomsalder.
Da jeg startet med fotball i Gruner som seksåring hadde jeg klare fysiske fordeler. Jeg hadde
allerede da en god fysikk, sammenlignet med jevnaldrende spillere. Jeg løp raskere enn dem,
var sterkere enn de fleste og dette gjorde nok at jeg tidlig startet med å spille organisert med
gutter som var eldre enn meg selv. Dette vil jeg gi skryt til Gruner for. De la til rette for meg
og ønsket at jeg var tidlig alder skulle få utfordringer tilpasset mitt nivå. Dette er noe jeg har
sett i ettertid. Der og da var jeg bare fornøyd med å spille. Trenerne opp til mye lekpregede
aktiviteter. Terpet mye på teknikk. Føre ballen. Småspill. Relasjoner. Jeg fikk score mange
mål og det ga glede og motivasjon til å stå på ekstra.
I denne perioden og fram til tidlig ungdom har jeg nok alltid vært litt svakere enn det trenerne
har ønsket på relasjonelle ferdigheter. Samspillet var nok ikke min sterkeste side. Samtidig
følte jeg at de dyrket mine individuelle egenskaper og det gjorde at jeg stadig vekk tok nye
steg.
Trenerne ga meg mye tilbakemeldinger og det gjorde at jeg både ble sett og fulgt opp. Det var
trygge rammer og vi var gode kamerater som spilte på laget. Et fantastisk miljø i og rundt
lagene på Gruner.

35

UEFA A-LISENS 2016

Ørjan Valla

Målsetninger knyttet til utvikling - trenerens rolle og betydning i dette arbeidet
Det var først da jeg gikk til Skeid som 13 åring at jeg ble introdusert for hvordan man satte
seg mål i treningsarbeidet. Jeg ble da med i en spillerutviklingsgruppe som hadde jevnlige
økter og møter. Vi ble fulgt opp individuelt under lagstreninger og hadde også egne
rolletreninger med spillerutviklere i Skeid. Vi satte oss ferdighetsmål, som ble evaluert etter
endt periode. Samtalene var fine og jeg ble mer bevisst på hvor nyttig det er å jobbe mot mål
du selv setter deg. Treneren var i dette tilfelle en fin samtalepartner og veileder på hva jeg
skulle jobbe med for å utvikle meg videre. Vi jobbet mye med avslutningsferdigheten og flere
av øvelsene vi gjorde har jeg benyttet meg av senere i karrieren. Spesielt i de fasene av
sesongen der jeg har slitt litt er det nyttig å gå tilbake til enkle avslutningsøvelser for å kjenne
på det å score enkle mål igjen.
Både i klubb og landslag nå setter vi oss mål. Både i Strømsgodset og på landslaget har jeg
hatt individuelle spillersamtaler der treneren har benyttet video i evalueringen. Dette gjør at
læringen også blir optimal. I tillegg til samtaler, der man blir veiledet, får man også sett seg
selv. Dette gjør at jeg i større grad blir bevisst på hva må jobbe videre med og punktene til
treneren blir mer konkrete ved at jeg kan se det selv.

Fokus på 24 timersutøveren
Fra jeg var liten har jeg trent mye. Jeg bodde på Grunerbanen og det var der jeg følte
tilhørighet. Kosthold og søvn var noe jeg ikke var veldig bevisst på, men jeg har hatt foreldre
som har vært opptatt av sunn mat og søvn. Dette gjorde nok at jeg var tidlig alder, gjennom
dem, levde et sunt liv.

Det var i mitt møte med kretslaget at jeg fikk min første «a-ha» opplevelse. Der ble det satt at
tid, ved jevne mellomrom, til innleide foredragsholdere rundt tema kosthold, søvn, restitusjon
og lignende. Disse foredragene gjorde at jeg ble mer bevisst på hva som måtte til og hvor
viktige faktorer dette er i min egen utvikling. Det var også viktig for meg at andre fagpersoner
kom inn og fortalte dette. Tidligere hadde jeg bare hørt det hjemme. Det ble mer alvor for
meg når kretstrenere og andre fagfolk poengterte det samme.

Etter at jeg flyttet til Drammen fikk jeg selv erfare hvor stor avstand det kan være mellom
teori og praksis. Nå var ikke lenger mamma der. En del vanlige oppgaver ble da vanskelig i

36

UEFA A-LISENS 2016

Ørjan Valla

starten. Nå måtte jeg gjøre alt selv. Lage mat, tenke på matpakke, vaske klær, organisere
hverdagen. Etter litt tilvenning, så går det bedre nå, men jeg har nok fortsatt litt å gå på når det
gjelder 24 timerutøveren. Vi har en husmor som er der for oss og hjelper oss med praktiske
ting. Vi må vel egentlig styre det meste selv uten veldig stor påvirkning fra klubben og
trenerne. De er derimot flinke til å samarbeide med skolen rundt belastning og struktur i
hverdagen min. De passer på at jeg skal trene riktig, ha balanse mellom fotballtreninger,
skadeforebyggende og restitusjon. Her vil jeg si at jeg opplever det veldig profesjonelt.

Også på landslaget er det mye fokus på 24 timersutøveren. Vi har foredrag og fokus på å spise
sunt. Hva som er fordel ved søvn og restitusjon. Så de er med på å bevisstgjøre meg. Det er
vel til slutt opp til meg selv å planlegge bedre. Her har jeg litt å gå på fortsatt, men det er i
stadig utvikling.

Egentrening som en del av utviklingen – Trene eller bli trent?
Som ung gutt var jeg som sagt på fotballbanen så mye som jeg kunne. Det var mitt andre hjem
kan du si. Jeg husker tilbake til det med stor glede. Vi hadde det utrolig morsomt sammen.
Det gikk i spill og skuddkonkurranser. I disse årene var det lite fokus på strukturert
egentrening.

Da jeg kom til Skeid ble jeg introdusert for hvordan man kunne jobbe strukturert med
ferdighetsutvikling. Spillerutvikleren jobbet med individuelle ferdigheter sammen med meg.
Jeg følte at han både motiverte, veiledet og strukturerte egentreningen for meg på en veldig
fin måte.

Nå føler jeg at det i sesong er vanskelig å få prioritert tid til å jobbe med utviklingsmål i
egentreningen. I «preaseason» hjelper skole og klubb meg til å legge opp til program tilpasset
hva jeg skal bli bedre på. I vinter har jeg fokus på avslutninger og hurtighet. I tillegg har jeg
fått et program fra fysisk trener der jeg i skoletiden får prioritert å trene skadeforebyggende
tre ganger i uka i forbindelse med skoletrening.

Drammen toppidrett og Strømsgodset samarbeider meget tett og godt, noe som kommer oss
spillere til gode. De optimaliserer mulighetene for å ta nye steg og er viktige samtalepartnere
som gjør at jeg kan utvikle meg på best mulig måte.

37

UEFA A-LISENS 2016

Ørjan Valla

Informantenes refleksjoner rundt oppfattelse av trenerrollen - trenerens påvirkning i
utviklingen
For min del kan jeg ikke få nok av gode tilbakemeldinger. Det gjør at jeg føler meg sett av
treneren. Han veileder meg godt i forhold til hva jeg skal bli bedre på og hva kan jeg kan
gjøre annerledes. I mine år som ungdomsspiller har jeg møtt mange trenere som har vært
faglig sterk. Likevel vil jeg skille på hovedtreneren og spillerutvikleren. For meg er det viktig
at hovedtreneren har en naturlig autoritet. Legger opp til en strukturert plan for hvordan laget
skal spille. Utvikle relasjonelle ferdigheter i laget. I tillegg er han med å motivere og inspirere
i garderoben.
Spillerutvikleren er viktig for meg. De tar seg tid til individuelle samtaler. De setter seg ned
og bruker tid på meg og min utvikling. Backer meg opp når jeg har svakere perioder og viser
en interesse for å bidra i min utvikling. Jeg føler jeg har vært heldig. Har alltid blitt tatt godt
vare på og trenerne rundt meg har alle villet hjelpe meg videre i min utvikling. Det tror jeg har
gitt meg mye. Spesielt rundt bevisstheten hvor viktig det er å strukturere tankene og
planleggingen min. Hva som skal til for å bli best mulig. Gi meg god veiledning og være en
samtalepartner. De viser en interesse og et pågangsmot som smitter over på meg.
Det vil si at trenerne er viktige bidragsytere til at jeg selv kan trene og utvikle meg optimalt.
Det er til syvende og sist jeg selv som må gjøre jobben. Jeg er sjefen i min egen utvikling,
men gode støttespillere er essensielt får å kunne bli best.

5.4 Transkripsjon Adrian Møller – Vålerenga IF

Bevissthet rundt egne ferdigheter i din utviklingsprosess sett i lys med trenerens
funksjon i barne- og tidlig ungdomsalder.

38

UEFA A-LISENS 2016

Ørjan Valla

Det ble tidlig klart for meg at jeg ville bli keeper. Vi hadde en voksenperson der som var
veldig ivrig og tok oss med i gymsalen nesten hver gang. Det var lekpregede aktiviteter som
jeg ser tilbake på med enorm glede. Han ga meg tips om at jeg burde satse på å stå i mål. Han
var sa det var fordi jeg var tøff og uredd i møte med ballen. Trenerne jeg hadde i barneårene
var viktig for meg. Det var voksenpersoner jeg så opp til og som motiverte til god aktivitet.
De var trygg og skapte god stemning på trening.

Det var først som 13-14 åring at ble ting satt i system. Vi fikk oppfølging av en keepertrener
en dag i uka. Keepertreneren spilte selv i klubben og var noen år eldre enn meg. Vi lærte
grunnleggende teknikktrening. Denne oppfølgingen ga ekstra motivasjon, i og med at han
også spilte i klubben. Han ble et forbilde for meg. Flink til å forklare og brukte tid på oss.

Målsetninger knyttet til utvikling - trenerens rolle og betydning i dette arbeidet
Da jeg ble G14 husker jeg at vi hadde et foredrag om målsettinger og satsing. Dette gjorde
betydelig inntrykk på meg og fra da ble jeg mer bevisst på at dette kunne være et verktøy å
benytte for å utvikle seg som fotballspiller.

Den virkelige satsingen startet på slutten i 14 årsalderen. Jeg trente sammen med en annen
keeper som var ett år eldre enn meg. Han var nok også på den tiden en bedre keeper enn meg
selv og det var stort for meg at han ville ha meg med på treninger i starten. Han var veldig
inspirert av tyske toppkeepere. Vi bruke youtube mye som mesterlære og studerte dem nøye.
Han hadde også flere biografier, og i dem fikk vi mange tips om hvordan de trente, forberedte
seg og hvilke mål de hadde satt seg tidlig i karrieren. Dette ble en inspirasjonsfaktor for oss.
Læreviljen var stor på den tiden. Vi pushet hverandre hver dag. Satte oss mål og jobbet
strukturert med dem. Vi evaluerte hverandre etter øktene. Vi fikk låne en tavle inne på
utstyrsrommet og klubben stilte utstyr til disposisjon. Vi trente uansett vær og dag. Jeg husker
at jeg en julaften så vidt rakk middagen fordi vi ikke ville gå hjem. Hvis han ene tok en ekstra
repetisjon på en øvelse, så ble en fast tradisjon at da gjorde den andre en ekstra. Ingen av oss
ville gi seg.

Vi var vår egen trener. Jeg savnet egentlig å ha en egen keepertrener. Dette kunne
optimalisert. Likevel følte vi at vi pushet hverandre. Kanskje ville en trener gitt oss det lille
ekstra, med erfaring og tyngde. Sparring med detaljer. Vi la opp til mange og varierte øvelser.

39

UEFA A-LISENS 2016

Ørjan Valla

I tillegg satte vi oss mål i forhold til spenst og høyde. Vi satte oss som mål om å ha x antall
redninger. Det gir en ekstra mestringsfølelse å stoppe baller for en keeper.

Nå er tankegangen mer kompleks. Andre viktige faktorer spiller inn hvis du skal utvikle deg
videre og hele totalbildet er viktig nå. I dag setter jeg meg både langsiktig og kortsiktig mål.
Foran hver trening setter jeg meg små mål. Nå er det mer strukturert og jeg føler at
ungdomstida og bevisstgjøring rundt det å sette seg mål hjelper meg i dag.

I min nåværende klubb får jeg tett oppfølging rundt utviklingsmålmål jeg setter meg. Vi
evaluerer hyppig. I tillegg er det jevnlige tester spesielt tilrettelagt for keeper, som for
eksempel Grodåstesten. Keepertreneren spiller en stor rolle i min utvikling nå. Han gir stadige
tilbakemeldinger og benytter seg av skjemaer for å bli optimalisere utviklingen min.

Fokus på 24 timersutøveren
Jeg har bodd hjemme hele tiden og fra jeg var liten hadde vi et svært bevisst forhold til
kosthold og søvn. Jeg hadde alltid med meg store matpakker på skolen og der andre dro på
butikken for å kjøpe boller, spiste jeg sunt. Jeg husker at både på kretssamlinger og i egen
klubb fokuserte på dette med næring, søvn og restitusjon. Trenerne er flinke til å bevisstgjøre
spillerne og det blir mer alvor når det kommer fra andre enn foreldrene dine. Likevel er det jo
sånn for de fleste at etter et foredrag har vi det i minne i 2 uker, så sklir det ut. Derfor er jeg
glad for at jeg har med meg gode holdninger og verdier rundt dette fra barndommen. Jeg er
opptatt av å legge meg til riktig tid for å kunne prester i hverdagen. Bevisstheten rundt dette er
viktigst for min del og i min nåværende klubb har vi eksperter inne som kan hjelpe og veilede
oss ved behov. Klubben prioriterer også å lage individuelle planer for spillerne der
belastningen styres tilpasset hver enkelt spiller. Vi blir tatt på alvor og dette skal bidra til å
optimalisere hverdagen, som igjen øker mulighetene for utvikling.
Egentrening som en del av utviklingen – Trene eller bli trent?
Jeg har som sagt alltid trent mye og har ment at en «dag uten trening er en dag uten mening.»
Likevel var det jeg selv, sammen med min treningskompis som la planer for egentreningen
som ungdom. Dette var uten spesiell påvirkning fra keepertrenere. Vi snakket om det en del
på den tiden. At hadde vi hatt en voksen trener som kunne veiledet oss og strukturert
egentreningen ville det blitt enda bedre, men det blir kanskje bare spekulasjoner?

40

UEFA A-LISENS 2016

Ørjan Valla

I dag trener jeg fortsatt mye på egenhånd. Spiller man ikke A-kamp trener man den dagen. I
tillegg avtaler jeg egenaktivitet sammen med spissene i klubben. Jeg jobber også med øvelser
for å bli bedre med begge beina og i igangsettinger. Fysisk trener er også inne og har laget
program til meg i forhold til styrketrening. Fysio i VIF følger opp styrke spenst/hurtighet. I
tillegg har de yngste to økter i uka med core.

Trenerne følger nok opp utespillerne mer enn keeperne rundt dette og det blir litt opp til deg
selv å lage program, men de er selvsagt med å veilede hvis man har behov.

Informantenes refleksjoner rundt oppfattelse av trenerrollen - trenerens påvirkning i
utviklingen
Jeg mener at en trener må være en god motivator for spillere som skal utvikle seg og prestere.
Han må ha klare tanker rundt hvordan han kan utvikle meg som spiller, individuelt. I tillegg
ha en plan på hvordan laget best mulig hele tiden kan være i utvikling. Jeg har hatt mange
trenere, men en av trenerne jeg hadde var så dyktig til å motivere at jeg alltid, selv etter ei
hard økt, var like motivert og kunne trent i timesvis.
Hvor god du er til å selge inn det du ønsker at spillerne skal lære er også viktig. En god
formidler setter også preg på hvordan enkeltspillere i spillergruppa utvikler seg. Jeg liker
autoritære trenere, som samtidig har glimt i øyet. Dette er kanskje noe de fleste sier, men for å
kunne utvikle seg bra må man også ha rammer og regler. Forutsigbarhet tror jeg blir
nøkkelordet. Stram struktur, men godt humør.
Jeg har også hatt en trener som har vært god til å involvere spillerne sine. Det tror jeg er viktig
når du er ung, men kanskje enda viktigere for spillere som har opplevd en del og har fått
erfaring. De har mye bra å bidra med og det kan alle trenere dra nytte av.
I nåværende klubb opplever jeg svært gode trenere som er tydelig på det de vil ha frem. Det
skaper også utvikling og trygghet.
Likevel er det ordet veiledning, som jeg ville prioritert om jeg måtte velge. Det å bli veiledet
enten på feltet eller via videoklipp, føler jeg er trenerens viktigste bidrag i min egen utvikling.
Det kan være små detaljer i ferdighetsutviklingen som gjør at jeg kan ta store steg. Tar
treneren seg tid til å veilede deg føler jeg han også viser i praksis at han bryr seg. Han er

41

UEFA A-LISENS 2016

Ørjan Valla

interessert. Han bruker tid på deg. Så vil det i hovedsak være opp til meg selv om jeg tar nye
steg og utvikler meg i takt med mine egne forventinger.

5.5 Transkripsjon Haitam Aleesami – IFK Gøteborg

Bevissthet rundt egne ferdigheter i din utviklingsprosess sett i lys med trenerens
funksjon i barne- og tidlig ungdomsalder.
Jeg startet med å spille fotball som 4-5 åring. Da spilte jeg sammen med jevnaldrende spillere
på løkka. Faren min var alltid med og sørget for glede, lek og spill. Det året jeg fylte 6 år
startet han et lag og ble den første treneren min. På Holmlia var det vanlig å dele i klasselag.
Jeg husker at det alltid ble spilt fotball i alle friminutt. Det handlet tidlig om å være best.
Vinne kamper på banen utenfor skolen. Det var en enorm konkurransementalitet på banen
allerede fra 1.klasse. De som tapte kamper fikk straff, som ble avtalt på forhånd. Selv om det
var kriging på banen, var vi bestevenner med en gang kampen var over. Jeg kan ikke huske at
vi dro med oss uenigheter inn i klasserommet.

Treneren, som var min far, var veldig opptatt av at vi tidlig skulle bli gode ferdighetsmessig.
Alt vi gjorde på trening var med ball. Det handlet om å utvikle ferdigheter. Han har alltid
ment at fotball er kunst og vi ble oppdratt til å skulle bli kunstnere med ball. Individuelt
ferdighetsfokus. Terping på detaljer med fokus på tempo i alt vi gjorde. God veiledning fra
treneren på dette. Det var ikke noe prat om taktikk. I løpet av hele barneskolen fortsatte vi
med å fighte på trening, men var fortsatt kompiser utenfor banen. Vinnerkulturen og
mentaliteten var sterk. Det var stor aktivitet hele denne perioden.

Da i startet på ungdomskolen ble det et veiskille for mange. Man blir eldre og nye faktorer
blir viktig i livet for ungdommen. Holmlia var på denne tiden preget av etterdønningene etter

42

UEFA A-LISENS 2016

Ørjan Valla

drapet på Benjamin Hermansen. På fotballaget ble det påpekt at du måtte oppføre deg på
skolen for å få være med. Fotballen skulle være samlende for miljøet og trenerne våre ble
forbilder på hvordan man skulle være som mennesker. I tillegg hadde vi en fantastisk
foreldregruppe. De stilte opp som trenere, lagledere, dugnadsansvarlige og støttespillere for
oss gutta. Det sosiale miljøet var trygt, vennskapelig og godt. Det var en flerkulturell gjeng av
foreldre, trenere og spillere som knyttet tette bånd. Kulturen var så sterk og faren min ønsket å
bidra til å produsere helhetsmennesker, som også fikk gode verdier utenfor fotballbanen. Han
fikk med seg foreldre og spillere til å ha fokus på skolen. De fleste av spillerne fra det laget
har i dag tung utdannelse og vi nevner i ny og ne suksessfaktoren som vi lærte hos treneren på
Holmlia G91.

Målsetninger knyttet til utvikling - trenerens rolle og betydning i dette arbeidet
Jeg har alltid vært målbevisst og moden for alderen. Likevel var det ikke før sisteåret på
videregående skole at jeg begynte å benytte meg av mål i treningsarbeidet. Tidligere hadde
jeg selvsagt mål for hver trening og tenkte utvikling hele tiden, men nå fikk vi en oppgave på
skolen. Vi skulle ha en treningsdagbok over tre måneder. I den plottet jeg inn hva jeg gjorde,
hva som fungerte og hvorfor jeg utførte aktiviteten. Dette ble starten på en periode der jeg
strukturerte treningshverdagen min mye bedre.

På skolen ble jeg fulgt opp av ass.trener på A-laget til Skeid. Han var også ansatt på Bjerke
videregående skole. Vi hadde spillersamtaler der mål ble satt og evaluert. Jeg var også opptatt
av å ha en god dialog med juniortreneren. Han fungerte også som en samtalepartner og en
veileder. Jeg søkte hele tiden etter forbedring og stilte ofte følgende spørsmål til trenerne: Hva
forventer du av meg? Hva er bra? Hva er veien videre?

Fra jeg var liten har faren min vært min mentor. Som spiller møter du også motgang og
opplever tøffe perioder. Du kan ha verdens beste trenere, gode mål du sikter mot og
strukturert i arbeidet ditt. Han sa til meg tidlig at det var i hodet det meste satt. Det som sitter i
hodet er viktigst. Selvtillit er viktig og en forutsetning for å utvikle seg. Før treningene stilte
jeg meg selv noen spørsmål: Hvor god har du lyst til å bli? Hva vil du ofre? Det var
overordnende spørsmål som ble stilt. Derfor brukte jeg også å skrive opp kvalitet på søvn,
mat, humør og selvtillit i treningsdagboka mi. Da kunne jeg selv gå inn å evaluere gode og
dårlige dager. Var det noe sammenheng mellom gode prestasjoner og grundig arbeid?

43

UEFA A-LISENS 2016

Ørjan Valla

I mitt møte med toppfotballen ble mål todelt:

Lagsmål
Individuelle mål

Disse ble kontinuerlig evaluert i laget eller individuelt, i samtale med trener.
Eksempel fra tiden i Fredrikstad. Individuelt mål var å holde seg skadefri og spille hver eneste
kamp. Det må til for å utvikle seg.
I tillegg satte jeg meg ferdighetsmål. 1vs1defensivt. Min daværende trener, Håkon W Lund
fulgte meg opp tett. Han startet alltid med å fortelle meg om potensialet mitt og påpekte at
hvis samtalene skulle føre til utvikling måtte jeg stole på han. Jeg opplevde han som rå på
oppfølging. Avgjørende for min utvikling i det defensive arbeidet. Han så et potensiale i meg
som venstre back. Han analyserte alle matcher og vi gikk systematisk gjennom klipp.
Posisjonering. Kroppsposisjon. Innleggsituasjoner. For stor avstand innad i ledd. Han kunne
jeg sitte med etter hver match i 1 ½ time etter hver kamp. Det var gode samtaler og mye
læring. Dette tok jeg med meg ut på feltet og jobbet strukturert rundt forbedringer jeg måtte
gjøre i spillet mitt for å bli bedre.

Fokus på 24 timersutøveren
Jeg har alltid trent mye. Vært aktiv og hatt mange jern i ilden. Jeg startet på Bjerke
videregående skole. Det ble da fire fotballøkter ekstra i uka. På den tiden var det svært godt
samarbeid skole-fotball. På skolen jobbet vi med teknisk repertoar. Ferdighetsutvikling
individuelt. Mange berøringer med ball. Rollespesifikke oppgaver. Det første året kunne jeg
trene så mye jeg ville uten å kjenne noe på kroppen. Da jeg kom i 2.klasse begynte kroppen å
merke litt slitasje. Jeg mangla referanser og begynte selv å søke voksenpersoner med
kompetanse på hva jeg kunne gjøre. Tiltak som kunne settes i gang. En ernæringsfysiolog ga
meg et kostholdsprogram. Han sa at jeg måtte kutte ut sukker, spise sunt, sove 10 timer. Hans
kostholdsprogram følger jeg fortsatt, i og med at det fungerer godt for min kropp. I og med at
det miljøet jeg var i ikke hadde topp referanser på dette, følte jeg at jeg selv måtte ta tak i det.
Jeg mangla rett og slett referanser på hva som måtte til for å best mulig kunne ta vare på min
egen kropp. For som jeg har sagt tidligere. En skadefri kropp er avgjørende for å ta nye steg i
utviklingen.

44

UEFA A-LISENS 2016

Ørjan Valla

Jeg har tidligere nevnt at skole har vært noe de hjemme har vært opptatt av. Det kommer også
en dag etter at fotballkarrieren er over. Det har gjort at jeg nå er ferdig med en bachelorgrad i
økonomi. Det er nå jeg er ung og har mye energi. Det handler om å skape en holdning og
dette har jeg med meg hjemmefra. Dagen er lagt opp til at du kan studere som toppspiller. Jeg
ville sikre framtida. Det ga meg energi. Lese 6-8 timer etter trening var ikke noe problem,
bare man strukturerer og planlegger hverdagen.

Egentrening som en del av utviklingen – Trene eller bli trent?
Før jul har jeg de siste årene dratt til en fagperson som har gått gjennom kroppen min og
analysert den i forhold til styrker og mangler fysisk. Han analyserer data og optimaliserer et
program tilpasset det jeg må jobbe med. Et eksempel er muskulaturen i hamstring, som må
styrkes, for å få maks ut av farten min. Jeg søker hele tiden etter fagpersoner som kan bidra
til å hjelpe meg i min utvikling som fotballspiller. Jeg mener bestemt at hvis klubber hadde
tatt seg mer tid til å individualisere kunne enkeltspillere blitt bedre. Vi er alle anatomisk ulike,
men for ofte må vi trene på det samme. Her er jeg nysgjerrig og det tror jeg har vært en viktig
faktor for meg i egen utvikling. Spesifikke råd rundt trening, som jeg følger opp i praksis ved
egentrening. Jeg har alltid tålt mye trening, men er ekstra nøye på å gjennomføre
skadeforebyggende tiltak både før og etter øktene.

Treningsdagboken som hjelpemiddel er noe jeg fortsatt benytter meg av for å strukturere
treningsmengde og innhold. Det har blitt et verktøy for å kontrollere mengde og kvalitet i
treningsarbeidet. I og med at jeg også skriver om søvn og humør i boka, kan jeg se om dette
slår ut i dårligere kvalitet over tid. Erfaring ha med egentrening er at kroppen tilpasser seg
mengden. Men før og etter trening må det optimaliseres.

I tillegg til å pleie det fysiske bruker jeg i dag nesten like mye tid på egentrening på feltet som
da jeg var ung. Som ung voksen har jeg brukt mye tid på å slå innlegg fra ulike posisjoner. Alt
må gjøres med tempo. Du må være rå på at når du er på feltet for å terpe på detaljer, må du
jage etter å gjøre det med tempo. Da kommer også utviklingen.

Informantenes refleksjoner rundt oppfattelse av trenerrollen - trenerens påvirkning i
utviklingen

45

UEFA A-LISENS 2016

Ørjan Valla

I tidlige barneår er det viktig med trygghet. Trygge trenere får også trygge spillere. Faren min
ble et forbilde for alle gutta, inkludert meg. Tydelig, og med et klart budskap som ble solgt
inn. Han skapte et miljø der konkurranse var bra, men utenfor banen var det gode
kameratskapet den viktigste faktoren i laget.
For å få spillere til å utvikle seg mener jeg det er helt essensielt at fotballtreneren har autoritet.
Det vil si en naturlig autoritet. Han er et medmenneske, og ikke en diktator, men har en
tydelig filosofi og en plan bak arbeidet sitt. En fagmann med en genuin interesse for å bidra til
utvikling hos spillerne sine. Han formidler sine tanker og retningslinjer på en så sterk måte at
spillerne føler en tilhørighet og lojalitet til det de skal gjennomføre i kamp.
Treneren er så strukturert og klar at han inviterer spillerne til å være deltakende i diskusjoner,
men til syvende og sist vet alle at han har det siste ordet. Han involverer i prosess for å gjøre
hver enkelt spiller bedre. Hjelpe både enkeltindivid og lag i sin utvikling.
Alle mennesker ønsker å bli sett og verdsatt. Den gode samtalen er viktig i trener-spiller
relasjonen. Jeg har satt pris på alle trenerne som opp gjennom årene har tatt seg tid til å
veilede meg. Svare på spørsmål. Vise meg videoklipp. Dette har gjort at jeg hele tiden har
vært i utvikling. Min nysgjerrighet i sammenheng med god veiledning fra treneren sin side.

6.0 Metodediskusjon
Med et utvalg på fem spillere er det vanskelig å kunne generalisere funnene som er gjort.
Dette til tross, så er det et utvalg med spillere med ulikt kjønn, bakgrunn og alder, noe som
styrker studien (Smith et al., 2009). Innenfor IPA-analysen av intervjuene som ble
gjennomført har jeg kunnet tolke det som spillerne beskriver i en teoretisk retning. Dette gjør
at både det fenomenologiske og det hermeneutiske er tatt hensyn til. Dette blir blant annet
beskrevet av Smith (2011b) som et av kriteriene for god IPA. Likevel kan man aldri vite
hvorvidt de fortolkningene som er gjort stemmer helt overens med virkeligheten i de aktuelle
spillernes sin praksis, enten det er forklaringer om det som har skjedd i barne- og ungdomsår,
opplevelse av trenere og erfaringer de har gjort seg som spillere. Når det er sagt, så kan man
ved enkelte anledninger kjenne igjen utsagn fra informant til informant som blir beskrevet av
blant annet Smith (2011a) vil en studie gjennomført med IPA være av individuell karakter og
det er enkeltspillerne sine opplevelser som vil være hovedfokuset i denne studien. Svarene
informantene har gitt, kan i tillegg settes i relasjon med tidligere forskning og litteratur, noe
det er gjort i denne oppgaven. Dette har nok vært den største styrken i denne studien, det at
46

UEFA A-LISENS 2016

Ørjan Valla

fortolkningsprosessen har vært tett knyttet opp mot eksisterende litteratur, samt at det
metodiske utgangspunktet har vært nøye planlagt og gjennomført deretter. Blant de nevnte
kriteriene for god IPA, beskriver Smith (2011b) også hvordan prosessen bør være nøye
beskrevet som den er i metodekapittelet i denne studien. Videre nevnes det at studier med 4-8
informanter bør det presenteres funn fra minimum tre av informantene innenfor hvert tema. I
denne studien med fem informanter presenteres det funn fra samtlige respondenter innenfor
hvert tema. Analysen bør være sammenhengende, sannsynlig og interessant lesing for leserne.
Det gjør det hele oversiktlig og lett å lese. Det er likevel et valg som er tatt og innenfor en
IPA-analyse, så er det støtte for å ha et homogent utvalg (Smith et al., 2009).

7.0 Diskusjon
7.1 Bevissthet rundt egen utvikling – sett i lys med trenerens
funksjon i barne- og tidlig ungdomsalder
Felles for alle informantene er at de ser tilbake på sitt første møte med fotballen på en positiv
måte. Trygge rammer og voksne som skaper et godt miljø sier de har vært en suksessfaktor.
Alle påpeker at aktiviteten var viktigst. Det å ha et miljø som fremmer samholdet i et
fotballag.
Det er likevel to spillere som har opplevd at det bevisst ble tilrettelagt for deres utvikling i
alder før 12 år. Abdul Basit Agouda forteller at han tidlig fikk muligheten til å spille med
lagkamerater som var tre-fire år eldre enn seg selv fra åtteårsalderen. Dette som en bevisst
strategi for å gi han mest mulig utvikling fra tidlig alder. Han fikk tidlig tett oppfølging fra
trenere, som ga gode fotballfaglige tilbakemeldinger og ønsket å bidra til utvikling på en
bevisst måte. Agouda forteller videre at han på den tiden ble oppfordret til å være
individualist og de hadde minimalt med fokus på det relasjonelle i barneårene. Han skulle
score så mange mål som mulig. Ved å dyrke såkalte individualister på et tidligere tidspunkt,
vil vi da kunne produsere flere spillere med unike ferdigheter? Mange av dem som preger
yngre landslag har spilt sammen med lagkamerater som har vært flere år eldre enn dem selv.
Er dette en suksessfaktor for alle? Sannsynligvis vil spillerens fysikk avgjøre om dette er
gunstig eller ikke. Agouda var storvokst for sin alder og hadde stor fordel av det i barneårene.
For spillere uten slike fysiske forutsetninger kunne kanskje denne tilretteleggingen vært gal
og tatt bort viktige aspekter som glede, mestring og motivasjon i tidlig alder.

47

UEFA A-LISENS 2016

Ørjan Valla

Haitam Aleesami forteller om at det ble skapt en kultur for individuell ferdighetsutvikling på
treningene i Holmlia fra tidlig alder. Treneren, som også var hans far, var opptatt av å
produsere fotballspillere som var kunstnere. Det var fokus på teknikk, de hadde masse touch
med ball og dette førte til at de ble venn med ballen tidlig. I vennegjengen hans konkurrerte
de også om alt og i alle friminutt. Dette første til høy intensitet og krav til og måtte mestre
tekniske elementer i spill fra tidlig alder. Så vil spørsmålet være om tidlig fokus på
konkurranse kan være gunstig sett i lys av utvikling? Hva vil være fordelen for en spiller ved
å vokse opp i et nærmiljø preget av konkurranse? Det kan være at du får spillere som hele
tiden hjelper hverandre og er sultne på å bli bedre. Det diskuteres stadig vekk i media om barn
og konkurranse. På tv har man program der barn ned i 8-9 års alderen konkurrerer og blir
stemt videre. I fotballen starter man med organisert konkurranse, det vil si seriespill i 12
årsalderen. Legitimt vil det da være å spørre om norsk fotball og talentutvikling ville vært
bedre hvis barn fikk konkurrere i tidligere alder. Jeg er usikker og det er flere sider ved denne
saken, som kunne vært belyst. Vil man for eksempel få økt frafall tidligere enn i dag ved å
innføre konkurranse også nedover i barneklassene? Til refleksjon og ettertanke. Jeg er
usikker, og har ikke noe klart svar på det, men for Aleesami sin utvikling var det viktig at
fotballen, både organisert og uorganisert var konkurransepreget.
Motivasjonen drev guttene på Holmlia og dette gjorde at de brukte hver eneste mulighet til å
spille uorganisert fotball. Dette kan knyttes til at nærmiljøet og treneren på Holmlia var også
opptatt av et godt samarbeid med skolen og dette førte til trygge og gode rammer i
oppveksten. Her kan vi støtte oss på teorien til Bronfenbrenner (1979) Skole-fotball-nærmiljø,
som sentrale faktorer i hans oppvekst.
På samme måte ser vi også at Vebjørn Vinje har dratt nytte av å spille med eldre spillere, dog
uten noe spesiell struktur bak tankegangen rundt utvikling fra trenerens side. Han stod alltid
og trippet på sidelinja da brorens lag hadde lagstrening, i håp om å få bidra. Vinje fikk stadig
vekk være med og spilte også en del sammen med dem på løkka. I motsetning til Agouda sitt
tilfelle var ikke dette noe strukturert og planlagt, men utfallet for dem begge, var nok positiv
sett i lys av egen utvikling. Miljøet var trygt og utviklende. Dette gjorde også at Vinje søkte
disse utfordringene selv. Erfaringen min som trener forteller meg at de ivrigste og de som
søker ny utvikling også ofte utvikler seg best og i takt med egne ambisjoner. De ble presset
på tid og rom og i og med at de var mye yngre enn de andre var både trenere og medspillere
bevisste på dem. De ble forbilder som de to ungguttene så opp til og begge ble behandlet godt,

48

UEFA A-LISENS 2016

Ørjan Valla

noe som har vært med på å gjøre dem til den de er i dag. Dermed kan man anta at de dro
fordeler med å få muligheten til å spille med eldre gutter.
A-landslagsspiller, Lisa Marie Karlseng Utland, forteller at hun i tidlig ungdomsår fikk
innpass på treninger sammen med et småguttelag. Trenerne vurderte at dette ville gi henne økt
utvikling og hun hadde en fysikk som ikke stod tilbake for jevnaldrende gutter på den tiden.
Hun ser likevel tilbake på tiden i barne-og ungdomsfotballen som en trygghet i hverdagen.
Treneren var en trygg voksen og ble et forbilde for jentene på laget. Møte med kretslaget ga
henne en inspirasjon og motivasjon for utvikling. Her møtte hun trenertyper som var
annerledes enn i egen klubb. Det ble snakket om individuell ferdighetsutvikling og
samhandlingsferdigheter. Treneren ble plutselig også en kompetanseperson, noe som ga
motivasjon til økt satsing. Tilbudene utenfor egen klubb gjorde at Utland fikk flere referanser
og impulser til å kunne fortsette egen utvikling.
Flere spillere opplever ulike utviklingsstadier der man som spiller må søke nye utfordringer
og miljø. Dette for å få utfordringer og en kvalitativt bedre treningshverdag. Her tror jeg vi
kan bli bedre som trenere. Være flinke til å innse når spillerne våre er modne for noe nytt.
Ofte har vi den klassiske, «vi må beholde laget,» mentaliteten. Resultatene i Norway cup blir
viktigere enn å utvikle spillere. For mange spillere blir for lenge i sitt gamle miljø, for å
tilfredsstille trenere, medspillere og foreldre. Jeg mener at treneren da alltid må sette
enkeltspilleren i fokus og hjelpe til å søke nye miljø som kan bidra til at utvikling og
ambisjoner kan gå hånd i hånd. Et skrekkeksempel kan være: en spiller, som både er moden
og klar for et nytt steg i karrieren mottar trusler fra trener om at laget blir ødelagt hvis han går
eller sitat som: «farfaren din ville snudd seg i grava om han hadde opplevd at du hadde byttet
klubb.» Et tredje eksempel kan være at hvis du ikke signerer i kveld får du ikke spille
treningskamp mot tippeligalaget i ettermiddag. Felles for informantene er at de naturlig i løpet
av sine karrierer har søkt nye utfordringer i takt med egne ambisjoner, og at de har hatt trenere
som har syntes at dette har vært naturlig. Dette har etter min menig bidratt til at mine
informanter har lyktes i å utvikle seg og er på et høyt nasjonalt nivå i sin aldersgruppe.
Adrian Møller underbygger viktigheten av treneren som et forbilde. Hans første trener var en
voksenperson han støttet seg på og så opp til, som kan knyttes til Carlsons (1991). En
fellesnevner for alle de suksessfulle trenere var evnen til å være en omsorgsfull trener med
gode personlige egenskaper. I alle hans år i barnefotballen trekker han fram trygghet og
forutsigbarhet som viktige faktorer hos treneren. Han ble også tidlig sett på SFO og dette
gjorde at han fikk trygghet i den rollen og ble motivert og inspirert til å bruke sine sterke sider
49

UEFA A-LISENS 2016

Ørjan Valla

som spiller i denne perioden. Det var ikke noe strukturert plan, men gode motivatorer gjorde
at dette ble interessant og morsomt. Det var først i tidlig ungdomsalder at ferdighetsutvikling
ble satt i system. En av klubbens egne keepere fikk ansvaret for de yngre. Dette ble en
voldsom «motivasjons-boost» og han ble et forbilde for Adrian.

7.2 Målsetninger knyttet til utvikling – trenerens påvirkning og
rolle i dette arbeidet
«All samlet erfaring fra Olympiatoppen viser tydelig at å være god på resultatmål og
treningsmål er en systematikk som kjennetegner de utøvere som lykkes» (Tore Fredlund).
I overgangen fra barn til ungdom opplever flere av informantene en endring i struktur. De
kommer i kontakt med trenere som har en annen kompetanse enn de de har møtt tidligere. De
skifter klubb og fokuset på å prestere øker i takt med egne forventinger. Treneren de møter
har også fokus på laget som en prestasjonsgruppe og optimaliserer treninger og opplegg ut fra
det. Moser (1992) viser i sin undersøkelse at treneren med kompetanse i sin idrett vektlegges
høyest av informantene i sin undersøkelse. Læring og utvikling går hånd i hånd. Det å sette
seg mål blir en faktor de lærer seg å benytte for å utvikle seg videre som spillere.
Vebjørn Vinje forteller at han relativt tidlig i ungdomsårene fikk en trener som hadde D-kurs i
fotball (nåværende A-lisens). Treneren introduserte spillersamtaler og treningsdagbøker i
hverdagen. Han stiller likevel spørsmålstegn rundt om sin egen bevissthet rundt dette arbeidet,
som i utgangspunktet skulle være et strålende verktøy i sitt arbeid for økt utvikling som
fotballspiller. Kan dette ha noe med kultur å gjøre? I langrennssporten ser vi at utøvere enda
tidligere enn 12-13 år starter med treningsdagbøker. I fotball har ikke dette vært så vanlig, og
det gjør at bevisstheten og nytteverdien rundt dette ikke sees på som relevant? Vinje som
senere dro for å gå på NTG Bærum opplevde at kulturen der påvirket han til å ta dette på
alvor. Samarbeidet skole-fotball, profesjonaliteten fra trenerne og tydelige samtaler rundt mål
gjorde at han tok nye steg som spiller. Da, som på Nesna, var målene først og fremst knyttet
til fotballferdighet. Som en konsekvens av strukturert arbeid trener-spiller på NTG, ser Vinje
det som naturlig og fortsatt benytte seg av mål i treningsarbeidet for å utvikle seg videre. Nå
er det også fysiske mål, målsettinger knyttet til posisjon, som det jobbes strukturert med.
Kulturen som møtte han på NTG Bærum, gjorde han bevisst på at dette var nyttig. Han så
hvordan strukturert arbeid førte til at flere i klassens hans utviklet seg i takt med seriøsiteten
og fikk debut i tippeligaen.

50

UEFA A-LISENS 2016

Ørjan Valla

Abdul Basit Agouda forteller at det var da han ble en del av Skeid SUP
(spillerutviklingsprogram) at han for første gang ble introdusert for mål og målsettinger.
Spillerutviklingsprogrammet var sydd sammen slik at spillerne både ble fulgt opp i egne
lagstreninger og i form av rollespesifikke økter. Treneren ble nå en veileder for han i
utviklingen. I starten var det først og fremst ferdighetsmål som ble satt. Dette ble fulgt opp,
evaluert og nye mål ble satt. Tett og nært samarbeid, med god individuell oppfølging fra
spillerutvikleren. Han forteller videre at det gjennom ungdomslandslag og nåværende klubb
(Strømsgodset TF) er struktur rundt dette å sette seg mål. Det er hyppige samtaler og også her
fungerer trenerne som veiledere. Ofte er videoanalyse et verktøy for å evaluere. For han er det
viktig at treneren tar seg tid, lytter og gir tilbakemelding. Nye mål settes, man evaluerer og
jobber strukturert. For at han skal kunne utvikle seg å kunne prestere på et høyere nivå er
trenerens kompetanse og veiledning viktig for å ta nye steg. Disse samtalene der målsetninger
blir satt gir økt motivasjon og tettere relasjon mellom spiller og trener, i følge Basit selv.
Treneren som veileder og kompetanseperson har også vært viktig for Lisa Marie Karlseng
Utland. Da hun som 16-åring dro til Fløya møtte hun en trener som hadde mye kompetanse
rundt hvordan å jobbe strukturert og hvordan man kunne benytte mål i treningsarbeidet som et
verktøy for å bli bedre. Det som er interessant er at spillergruppa her ble involvert i
hverandres individuelle målsetningsarbeid. Det ble satt sammen grupper, der de hadde
samtaler, lyttet og ga hverandre gode tips. Spillerne ble i større grad ansvarliggjort og
inkludert i hverandres utvikling. På en side kan dette gjøre treneren mindre viktig, men
samtidig ansvarliggjøres hvert enkelt individ til å ta tak. Være nysgjerrig i egen utvikling.
Være en del av lagkameratenes utvikling. Gi tilbakemeldinger og få tilbakemeldinger. Utland
forteller at Trine Lise Andersen i Fløya ble oppfattet som sterk faglig, men samtidig hadde
hun omsorg for alle. Kompetansen hun satt på ønsket hun å overføre til spillergruppa slik at
de fikk eierskap til egen utvikling. Utland sier at denne lærdommen er noen hun har tatt med
seg videre i karrieren og gjør henne bedre rustet til å benytte seg av målsetninger i sin
utvikling som spiller i dag. Dette er vel arven etter Marit Breiviks måte å utfordre spillerne i
egen utvikling. Jeg tror denne bevisstgjøring kan føre til en bedre helhetstenkning i
spillerutviklingen. Og som følge av dette bevissthet rundt selvregulering som en viktig faktor
i utviklingsløpet hos unge spillere.
Haitam Aleesami har egentlig hele livet satt seg mål. Han har alltid vært nysgjerrig og
lærevillig og stilt spørsmål til trenerne for å kunne utvikle seg i takt med egne forventinger og
drømmer. Likevel var ikke før han ble 17 år at dette ble strukturert fordi de hadde en oppgave

51

UEFA A-LISENS 2016

Ørjan Valla

på skolen der de i sammenheng med målsetninger begynte på en treningsdagbok. Han er i dag
svært opptatt av å benytte seg av fagfolk i sin egen utvikling. Setter seg alltid både kortsiktige
og langsiktige mål, som blir evaluert sammen med treneren. For han er det viktig at treneren
som fagmann og omsorgsperson tar seg tid til å bidra rundt hans utvikling. Hans erfaring fra
FFK viser at det å sette av tid også kan være avgjørende for ytterlige utvikling som
fotballspiller. Hvor hadde Haitam vært i dag, uten de samtalene og den veiledningen som ble
gitt av trener, Håkon Wibe-Lund? Han så potensialet i spilleren. Var villig til å bruke mye tid
på han, hvis han selv ville og var åpen for det. Som et godt grunnlag lå det hele veien en
gjensidig respekt og et mål om utvikling til det beste for spilleren, noe som kan underbygges
ved Ronglans syn på treneren som veileder. «På alle stadier i utviklingen kan veilederen spille
viktige roller. Hun kan hjelpe den lærende både i oppdagelsen av problemet, i forankringen av
det, og i arbeidet med det… genuin læring skjer gjennom de erfaringer du får fra dine
handlinger og din egen tenkning» (Ronglan, 2008, s. 82). Dette gjør at veilederen, eller
fotballtreneren, bør være bevisst og drøfte utfordringer som dukker opp eller problemer som
hindrer videre utvikling. Hvordan løse dette og komme seg videre.
Selv om Adrian Møller fikk keepertrening en gang i uka en periode i overgangen til
ungdomsfotballen, stoppet tilbudet opp og bestemte seg for å ta sakene i egne hender som 14
åring. Han ble en del av en duo som tok ansvar for egen utvikling. Fordelen med dette var at
de ble gode på planlegging, selvkontroll, evaluering, refleksjon, innsats og tro på egne
ferdigheter som var seks hovedområder Toering nevner i sin undersøkelse rundt
selvregulering i studiet fra 2009. Tidligere dette året hadde han vært på foredrag i forbindelse
med en kretssamling. Der var tema målsetninger. Kameraten til Adrian fungerte tidvis som en
trener for dem begge. De hadde en egen tavle der de skrev opp mål. Det var både
ferdighetsmål og fysiske mål. De ble evaluert sammen og de satte seg nye mål. De hentet
inspirasjon fra video og biografier. Adrian har senere påpekt at de stadig vekk på denne tiden
savnet en voksen veileder. Selv om de var svært strukturerte hadde det kunne blitt enda mer
utvikling med en kompetanseperson som fulgte opp akkurat dem i denne perioden. En som
hadde stilt kritiske spørsmål, en som hadde sett dem, gitt dem ros, korrigert på detaljer og
vært en å kunne støtte seg på. Dette sett i sammenheng med Aleesami sin utvikling sammen
med sin veileder i FFK. I perioder trenger man voksne som er inne og gir tips. Det kan være
små detaljer i dette arbeidet som kan føre til enorm utvikling hos en spiller. Det å bli sett som
spiller, kan også i følge Møller være avgjørende.

52

UEFA A-LISENS 2016

Ørjan Valla

7.3 Fokus på 24 timersutøveren
Alle informantene kombinerer skole og fotball i sin drøm om å bli best. «Olympiatoppen har
som mål å skape aksept, forståelse og konsekvens for toppidrettsutøveres helhetlige utvikling
som omfatter toppidrettsutøvelse kombinert med studier/utdanning». Dette har gjort at Utland,
Vinje og Agouda alle flyttet fra mor og far for å være i et utviklingsmiljø som på papiret
skulle hjelpe dem til å ta flere steg i deres utvikling når de skulle over til videregående skole.
Flere og flere velger å gjøre det samme. Dette er et tema som er diskutert.
Totalbelastningen blir så høy at den hindrer utviklingen av talentet, og mange detter av lasset
før de i det hele tatt når seniorfotballen.
– Trening som i utgangspunktet skal gi dem en fordel, blir i stedet en hindring. Dette kan
ødelegge utviklingen av framtidens fotballspillere, sier Stig Arve Sæther, universitetslektor i
idrettsvitenskap ved NTNU til forskning.no.
Marcus Walfridson, utviklingssjef i Mjøndalen sier:
Vårt nåværende system med toppidrettsgymnas resulterer i:
• Survival of the fittest: Det er kun de fysiske unikum som tåler denne mengden trening. Tenk
hvor mange talenter som blitt sløst bort grunnet konstant overbelastning, og skadene som ofte
følger med.
Noe som også er interessant er at flere unge fotballspillere velger å flytte hjemmefra for å
kombinere skole og fotball på toppidrettslinjer. Utland, Vinje og Agouda forteller om
utfordringer knyttet til det å bo på hybel. Det krever selvdisiplin og god planlegging for å
kunne optimalisere hverdagen. Vinje forteller at det var vanskelig nok å få i seg god og mye
nok næring i løpet av en dag. Det gikk slag i slag fra morgen til kveld. God planlegging måtte
til. Det er en stor overgang for talentene å flytte hjemmefra. Nå må de plutselig ta vare på seg
selv og strukturere egen hverdag. De påpeker hvor vanskelig det kunne være å spise sunt nok.
Legge opp en plan for hvordan dagen skulle se ut. Toppidrettslinjene har ofte et svært godt
sportslig tilbud, som de bruker mye ressurser på. Spørsmålet man da kan stille seg er om det
kunne vært gunstig å ha mer fokus på talentenes helhetlige hverdag. Vinje og Agouda
forteller at trenerne sjeldent eller aldri involverer seg i spillerne utenfor feltet. Agouda
påpeker at de har en husmor der de bor nå, og at hun er innom for å hjelpe dem med praktiske
utfordringer. Utland forteller at i Tromsø var det familie til de andre jentene som ga dem
ekstra oppmerksomhet utenfor treningsarenaen.

53

UEFA A-LISENS 2016

Ørjan Valla

Kampen om de største talentene er skarp. Sammenligner vi med utenlandske akademi kan vi i
Norge ikke konkurrere rundt tilbudet de gir spillerne. Den helthetlige oppfølgingen er på et
annet nivå. Så kan man spørre seg om man kunne optimalisert utviklingen til enkeltspillere
ved å ha større fokus på helheten. Det vil si spilleren også utenfor treningsarenaen. Jeg mener
bestemt at det kan ligge en stor gevinst for trenere og klubber her.
Møller, som har bodd hjemme, mener at han har hatt en stor fordel av det. Det har alltid vært
tilrettelagt med mat, klesvask og foreldrene har lagt til rette for han hele livet. Ja, man må ofre
mye for å utvikle seg og bli best. Spørsmålet er da om vi overser noe viktig. Spesielt sett i lys
av forskning, som viser at totalbelastningen til disse spillerne er på grensen til hva som er
forsvarlig.


Tross dette har de lyktes



Disse er «fittest.» Hadde man gått på de nest beste kunne resultatene vært annerledes.

Fotballspillere er også mennesker med følelser. Alle informantene ofrer mye for å bli best.
Både Utland, Agouda, Vinje og Møller sier at de liker å bli sett. De ser på tilbakemeldinger
som bra. Så vil det selvsagt være individuelle forskjeller på hva man trenger. Fra Utland som
også har behov for en nær relasjon med treneren utenfor banen, til Vinje som ikke har det
store behovet for en nær mellommenneskelig relasjon med sin trener.
For Aleesami har dette vært enkelt. En stram struktur fra han gikk på videregående skole. Han
har søkt kompetanse og referanse hos fagpersoner rundt områder som fysisk trening, ernæring
og restitusjon i ønske om å optimalisere sine egne muligheter og utvikling. Som profesjonell
spiller har han også studert og er ferdig med en bachelorgrad i økonomi. Han er klar på at
skole og utdanning er viktig for han og er så strukturert at det ikke er noe hinder i hans
hverdag som fotballspiller.
Kitsantas (2011) med flere forklares også hvor viktig det er å ta ansvar for egen læring for en
optimal utvikling. Det har alle informantene gjort i stor grad.

7.4 Egentrening som en del av utviklingen – Trene eller bli trent?
For alle informantene har det å være på løkka vært viktig i deres utvikling fra de var barn. Det
er her de har vært sammen med venner. Det er på løkka deres sosiale liv var på sommeren.
Her var de så lenge de fikk lov. Alle har en barndom preget av mye aktivitetsglede.

54

UEFA A-LISENS 2016

Ørjan Valla

Ronglan viser til viktigheten av at tid og muligheter til fri lek er avgjørende for barn og unges
helhetlige utvikling. Han mener at læring og utvikling innen en idrett ikke er avhengig av at
aktiviteten foregår i organiserte former. «Tvert i mot, kan barn og unge lære like mye
gjennom den selvorganiserte løkkeaktiviteten som gjennom den voksenstyrte lagsaktiviteten»
(Ronglan, 2008, s. 26).
Etter hvert som informantene har blitt eldre har mengden rundt lagstreninger økt. I sesong er
det flere som sliter med å få nok tid til egenaktivitet. Agouda, Vinje og Utland har alle vært
elever ved toppidrettsgymnas. De forteller at skoleøkter ofte er tilpasset slik at man kan
prioriterer aktiviteter man selv planlegger. Dette kommer på toppen av lagstreninger, som i
denne alderen er en betydelig del av hverdagen. Eksempler på dette er nå ferdighetsutvikling
med ball, spesifikke rollekrav og fysiske forbedringer som må gjøres. Egentreningen i voksen
alder er annerledes strukturert enn i tidlig barndom, der lek, det sosiale og aktivitet sto i
sentrum. Agouda mener at noe av grunnen til at han scorer mye mål er den
avslutningstreningen han har gjennomført på egenhånd siden han var liten. Møller hevder
også at fokuset på egentrening i tidlig ungdom gjør at han i dag allierer seg med spissene og
jevnlig står igjen etter at formiddagsøkta er over.
Toering m. fl (2009) viser i sin undersøkelse at planlegging av sin trening, herunder
egentrening er viktig for en best mulig utvikling, og det henger tett sammen med foregående
punkter om målsetninger, evaluering og belastning, og også i forhold til sine ferdigheter
knyttet til rolle.
Utland forteller at i nåværende klubb, Trondheims/Ørn har man lagt opp til morgenøkter der
man kan, ved hjelp fra trener, gjennomfører egenaktivitet som er planlagt for å jobbe med
rollespesifikke ferdigheter/individuelle ferdighetsmål. Hun skryter av dette tilbudet om en
ekstra formiddagsøkt og føler at dette er trening som optimaliserer muligheten for hennes
utvikling som fotballspiller.
Felles for fire av dem er at de i voksen aldrer prioriterer egentrening i større grad utenom
kampsesong. Belastningen blir styrt av andre fagpersoner og det er en strengere struktur lagt
fra klubbenes side i sesong gjør at de nå føler at mye av aktivitetene blir styrt fra
trener/klubbhold. Alle informantene forteller om strukturerte egentreningsopplegg utenfor
sesong for å styrke fysiske ferdigheter. Dette er hurtighet-, styrke-, spenstprogram tilpasset
dem som spillere.

55

UEFA A-LISENS 2016

Ørjan Valla

For Aleesami er det litt annerledes. Han får tid til like mye egentrening nå, som da han var
yngre. Suksessfaktoren hans er likevel den strukturerte planleggingen. Han er særs nøye med
hva han gjør før og etter aktivitet. Han har et individualisert skadeforebyggende program der
han tøyer, får massasje og tenker helhet. Kanskje har han et godt poeng når han mener at man
individualiserer for lite i fotballen, spesielt rundt fysisk-, mental trening og restitusjon. Vi har
spillergrupper på 25 individer, men er vi flinke nok til å tilpasse treningene og utviklingen sett
ut fra hvert enkelt behov? Det blir som i skolen. Tilpasset opplæring er lovfestet og alle synes
det er viktig. Likevel er det mange trenere som legger seg på gjennomsnittet i sitt virke.
Kanskje er det dette som skiller de gode trenerne? Trenerne blir veiledere i disse
sammenhengene, men Aleesami selv kjenner sin egen kropp så godt at det er han som må
styre det. Han påpeker at for å utvikle seg må du trene mye, men samtidig er du nødt til å
unngå skader. Han allierer seg stadig vekk med lagkamerater og kjører rollespesifikke
fotballøvelser som egentrening, som for eksempel innlegg fra ulike posisjoner.
Felles for informantene er at de har en indre motivasjon som driver dem i treningsarbeidet. I
noen tilfeller, spesielt rundt spesialfelt som styrke, utholdenhet og hurtighet, har treneren vært
med å utarbeide forslag, men i de aller fleste tilfellene drives dette av spilleren selv. Så kan
man jo spørre om ferdighet og rolletreninger i større grad bør bli en del av toppklubbers
hverdag? Hvor strukturert og tilrettelagt er det i toppklubber for individuell utvikling. Er det
slik at på desto høyere nivå, desto mindre tenker man på ferdighet og rolle som en del av
fellestreningen? Er det et tankekors at det i en klubb som Bodø/Glimt ikke prioriterer å ha
toppspillerutvikler til å følge opp de yngste spillerne på A-laget. Blir oppfølgningen da tett
nok på de yngste, som kanskje trenger ekstra veiledningen for at de skal ta nye steg i sin
utvikling? Vil man få økt kvalitet på egentreningen ved at man tilrettelegger rundt områder
som ferdighetsutvikling og roller ved å ha en trener tett på seg? En som gir veiledning,
tilrettelegger og evaluerer resultatene av egentreningen som oppleves av spilleren.
Spørsmålene er mange og det finnes ikke noe fasitsvar, men informantenes svar tyder på at
god og nær veiledning gir resultater, som i Aleesami og Utlands eksempler.

7.5 Informantenes refleksjoner rundt oppfattelse av trenerrollen trenerens påvirkning i utviklingen
Det å ha trygge voksne rundt seg er en verdi som står sterkt hos små barn. Treneren som
omsorgsperson var noe alle informantene pekte på som en viktig faktor da de startet å spille
fotball. Trygge rammer, mye aktivitet og et godt sosialt miljø. Treneren bidro til det gode

56

UEFA A-LISENS 2016

Ørjan Valla

miljø ved å ha personlige egenskaper. Møller forteller om treneren som et forbilde. En han så
opp til. En trygghet i hverdagen. Han ble en signifikant andre, som han kunne støtte seg til.
Selv om man blir eldre har man behov for å bli sett. Det er som Vinje påpeker. Det kan være
lite som skal til i perioder man er nede. Det kan være en klapp på skuldra eller et
oppmuntrende ord fra treneren. Spesielt i overgangen fra juniorfotball til A-fotball kan det
være perioder der man ikke spiller like mye som tidligere. Små detaljer, som kan bety enormt
mye for spilleren. Hva som er grunnen til at flere klubber overser denne faktoren kan man
bare spekulere i. Man har ofte 2-3 heltidsansatte trenere og jevnlige samtaler burde være
mulig å få til. Jeg tror det handler om planlegging og struktur.
Utland forteller om sin nære relasjon til treneren sin i Trondheims/Ørn. Han ble i 2015
sesongen en støttespiller for henne både på og utenfor banen. Hun mener at denne tette
oppfølgingen gjorde at hun fikk sitt definitive gjennombrudd som kulminerte i at hun ble tatt
ut til VM for kvinner i Canada. Haitam Aleesami trekker fram sin far som et godt forbilde og
en viktig mentor. I tillegg forteller han at Håkon Wibe Lund satte fart i karrieren hans i FFK.
Etter hver kamp brukte de å se på individuelle videoklipp. Treneren utfordret Aleesami hele
tiden, men tross tøffe krav, var det hele tiden er forståelse hos spilleren at dette var noe
treneren gjorde for å hjelpe han til å utvikle seg ytterligere som spiller. Treneren var uten tvil
en fagmann, men viste også omsorg og en forbilledlig måte å være på i sin kommunikasjon
med spillerne sine. Dette viser at trenerens rolle som forbilde, omsorgsperson og miljøskaper,
for mange fortsatt er viktig som ung voksen. Likevel må man huske på at i en spillergruppe
vil en trener møte på individ der alle er unike og ulike på hver sin måte. Historien viser også
at man ikke kan konkludere med at dette er essensielt. Det finnes trenere som ikke har disse
egenskapene, men som likevel har bidratt til å utvikle spillere og fått resultater i fotballen. Så
kan man spørre seg om det er samfunnet og våre barns opplevelser i oppveksten, som styrer
våre behov som enkeltindivid i idretten. Samtidig viser historien også at autoritære kvaliteter
er verdsatt.
Aleesami, Vinje og Utland er en del av et lag som skal prestere på øverste seniornivå. På
lagsnivå kan man oppleve at resultater er overordnet alt annet. Her kan man se litt på om
trenere er prestasjonsutviklere eller blir trenere automatisk preget av trykket rundt resultatet?
Resultatene vil hos mange være det man blir målt på som trener. Resultatene kan være
overordnet alt annet for klubben. Dette fordi det er mange ulike faktorer som styrer og
bestemmer en klubbs skjebne. Medias påvirkning, økonomi, tradisjoner og lignende. Så kan
man spørre seg om dette kan gå ut over tankegangen om hvor viktig det er med

57

UEFA A-LISENS 2016

Ørjan Valla

spillerutvikling. Vil en trener som er prestasjonsutvikler legge opp til annerledes treningsøkter
enn en trener som kun tenker resultatet? Kan det være at struktur og spillestil er viktigere å
terpe på for en trener som skal ha et lag til å prestere? Ta tre poeng i neste kamp. Dette i
kontrast til han som skal utvikle spillerne i sine roller? I toppfotballen kan det kanskje skje at
klubber velger eldre spillere i jaget etter å overleve? I årets Obosliga var snittalderen 29.8 år.
Personlig synes jeg det er fantastisk at Bjørn Petter Ingebrigtsen går ut i media og fronter
Strømsgodset som en utviklingsklubb. Historien viser vel også at en klubb som har dette som
fokus også lykkes med å utvikle og produsere spillere til større ligaer. Det kan i enkelte år gå
utover de umiddelbare resultatene, men i og med at det er forankret i klubben, kan treneren
lene seg på det.
Felles for informantene er at alle verdsetter treneren som en god veileder. Alle informantene
påpeker at det er dem selv til syvende og sist som må gjøre hovedjobben når de skal utvikle
seg videre, men treneren som veileder og samtalepartner vil være en betydelig faktor for deres
utvikling. Det kan være små tips rundt detaljer, som gjør at de får en «a-ha» opplevelse på
feltet. I sin ungdom forteller Møller at han savnet en veileder på treningene og tror en jevnlig
oppfølging kunne ha ført til enda bedre utvikling for hans del.

8.0 Konklusjon
I denne oppgaven har jeg sett på trenerens rolle i forhold til utvikling av enkeltspilleren.
Treneren har selvfølgelig også andre oppgaver, som å utvikle kollektivet i et lag. Dette er ikke
belyst i denne oppgaven. Det må antageligvis være en balanse mellom de to områdene for å
ha suksess som trener.
Det har vært svært interessant å være i samtale med informantene i denne oppgaven. De har
åpnet seg og det har vært gode samtaler der jeg har fått et godt innblikk i deres egne tanker
rundt utvikling. Dette i samspill med trenere de har hatt i løpet av sitt fotballiv. Hva som er
årsaken til at de har lyktes som fotballspillere er komplekst og trenerens rolle og innvirkning i
dette er kun en av flere faktorer som har hatt betydning i deres utvikling. Jeg har søkt svar og
informantene har reflektert godt og kommet med sine betraktninger rundt trenerrollens
innvirkning i utviklingen av unge spillere.
Alle mennesker er, som tidligere nevnt, både unike og ulike. Dette vil også gjøre at spillerne
både oppfatter og har behov for forskjellige egenskaper hos sin trener i sin i løpet av sitt
utviklingsløp. Som trener har man ofte spillergrupper på over 20 personer man skal lede.
58

UEFA A-LISENS 2016

Ørjan Valla

Hvor viktig vil det være å behandle alle likt? Dette er selvsagt et spørsmål som til stadighet
kommer opp i en garderobe. Jeg tror at trenere som er trygge på seg selv kan drive «tilpasset
opplæring» også i et fotballag, for å få det beste ut av hver enkelt spiller i laget.

I sitt første møte med fotballen er det viktig å ha en trygg og omsorgsfull trener, som gjerne
også er et godt forbilde for spillerne. Treneren legger opp til mye og god aktivitet. Gjennom
sin trygge atferd, bidrar han til å skape et godt miljø der du møter jevnaldrende med samme
interesse som deg selv. Treneren skaper en interesse for de mest ivrige gjennom å
differensiere, motivere og oppmuntre til aktivitet og læring. Spillerne oppfordres til mye
uorganisert aktivitet, de lærer av hverandre, prøver og feiler, utvikler seg i takt med gleden av
å være i aktivitet. Her legger man grunnlaget, og man spiller VM-finaler, cupfinaler og
Champions League finaler hver eneste dag, sammen med klassekamerater og venner.
Etter hvert som man blir eldre og ønsker å få noe ut av fotballen, blir det viktig at treneren
innehar kompetanse. Dette for å veilede, være tydelig og ha klare tanker og struktur til det
beste for å utvikle spilleren videre. De gode samtalene, videoppfølging, gode økter på feltet
kan være sentrale virkemidler for at spillerne skal ta nye steg. En trener med autoritet trenger
nødvendigvis ikke være autoritær, slik vi kjenner det fra gamle Øst-Europa. Autoritet kan du
få i en spillergruppe ved at du er faglig sterk, har tydelige rammer og struktur i ditt arbeid og
fremstår som trygg.
Den indre motivasjonen styrer ofte spillernes valg. Flere velger å starte på toppidrettsgymnas
som 16-åringer. De flytter hjemmefra for å søke gode fotballfaglige miljø med trenere som
har erfaring og kunnskaper om det å utvikle gode fotballspillere. Her møter de likesinnede
med samme ambisjoner og drømmer som dem selv og blir fulgt opp fotballfaglig via tett
samarbeid mellom skole og klubb. Noen vil kanskje slite med praktiske gjøremål og spørsmål.
Er de flinke nok med mat, restitusjon og søvn? I denne alderen vil evnen til selvregulering
være essensiell hvis de skal kunne ta nye steg. I Norge har vi vel ikke kommet langt nok i
tanken om å følge opp 24 timer i døgnet. Trenerens rolle vil ha hovedfokus på det
fotballfaglig og klubbene bruker ikke mye ressurser på det utenomsportslige. Så kan man
spørre seg om dette er et hinder for mange av dem som søker slike miljøer? Den fotballfaglige
kompetansen hos trenerne er stor, men kunne man fått en enda bedre gevinst hvis man
involverte seg mer rundt de som bodde på hybel? At man som trener så hele mennesket i noe

59

UEFA A-LISENS 2016

Ørjan Valla

som for mange kan oppleves som en sårbar periode i livet? Et spørsmål som er vanskelig å
svare på fordi det vil være individuelt betinget.
Hvor tette relasjoner man ønsker å ha med sin trener vil alltid variere etter behov. Noen
spillere blomstrer og tar kvantesprang i sin utvikling ved å ha treneren sin tett på seg. I bunn
ligger deres felles ønske om å nå målsetninger man har satt seg. For andre spillere holder det
kanskje med et par oppmuntrende ord etter en kamp eller en klapp på skuldra i tyngre
perioder. Likevel er det viktig at treneren ser alle. Alle har på en eller annen måte et behov for
annerkjennelse, trygge rammer og generelt det å bli sett. Dette forandrer seg ikke og er like
viktig for mennesket uansett om man er 6 år og nybegynner eller 24 år og profesjonell
fotballspiller.
De beste spillerne benytter treneren som en veileder. En støttespiller i deres egen utvikling og
en som gir spillerne jevnlig med tilbakemelding og oppfølging. Først og fremst er det dem
selv som må legge ned en hel del jobb på egenhånd. De som blir best har en indre motivasjon
til hele tiden å finne nye stier, være sultne på ny suksess og har en evne til å ta vare på seg
selv og sin kropp i jakten på ny utvikling. De elsker det de gjør, setter seg kortsiktige og
langsiktige mål og er villig til å ta valg som er bra og relevant for deres egen utvikling som
fotballspiller. De er nysgjerrig og søker nye og spennende utviklingsmiljøer der trenere er
gode og opptatt av å utvikle dem videre. Treneren er flinke til å gi spillerne selv eierskap til
egen utvikling og de blir gode på selvregulering. Det vil si at treneren som kompetanseperson
blir en tilrettelegger og veileder for spillerne i jobben de selv må legge ned for å utvikle seg
videre som fotballspillere.

60

UEFA A-LISENS 2016

Ørjan Valla

9.0 Referanseliste
Baumeister, R., Vohs, K. (2004) Handbook of self-regulation The Guildford press, New York,
USA
Bergo A., Johansen P. A., Larsen Ø., Morisbak A. (2003) Ferdighetsutvikling i fotball –
handlingsvalg og handling Akilles, Oslo
Bjørgen, I. (2008). Ansvar for egen læring. Tidsskrift for Norsk Psykologiforening. Nedlastet
18.12.2014 fra: http://www.psykologtidsskriftet.no/index.php?seks_id=65795&a=3
Brinkmann, S., & Tanggaard, L. (2012). Intervjuet. I: S. Brinkmann & L. Tanggaard (Eds.),
Kvalitative metoder, Empiri og teoriutvikling (pp. 17-45). Oslo: Gyldendal Norsk Forlag AS.
Dalland, O. (2007). Metode og oppgaveskriving for studenter (Vol. 4). Oslo: Gyldendal Norsk
Forlag AS.
Engeström, Y. (1987). Learning by expanding: An activity-theortical approach to
developmental research. Helsinki: Orienta-Konsultit.
Engeström, R. (1995). Voice as communicative action. Publikasjon: Mind, culture and
activity, 2, p. 192-214.
Enoksen, E. (2001). Trenerens rolle som barne- og ungdomsoppdrager og talentutvikler: Hva
sier forskningen og hvilke teoretiske perspektiver bygger den på? Oslo: E. Enoksen
Handal G, Vaage S. (1986). Læreres yrkeskultur og yrkeskunnskap. I Vaage, Handal, Jordel
(red.): Hvordan lærere blir til. Oslo: Universitetsforlaget
Ibrahimovic, Z., Lagercrantz, D. (2011) Jeg er Zlatan Albert Bonniers forlag, Stockholm,
Sverige Norsk oversettelse Sverre Knudsen, Font forlag
Imsen, G. (2005) Elevens verden. Innføring i pedagogisk psykologi. Oslo:
Universitetsforlaget Imsen, G. (2005) Lærerens verden: indføring i almen didaktik. Oslo:
Nordisk forlag A/S.
Kitsantas, A., Kavussanu, M. Artikkel: Acquisition of sport knowledge and skill Zimmerman,
B. J., Schunk, D. H (red) (2011) Handbook of self-regulation of learning and performance
Routeledge, New york, USA
Norges fotballforbund (2013) Flest mulig, lengst mulig, best mulig Akilles, Oslo
61

UEFA A-LISENS 2016

Ørjan Valla

http://www.olympiatoppen.no/fagomraader/ungeutovere/utviklingsfilosofi/utviklingsfilosofi_
gammel/page524.html Lest 19.01.2016
Olympiatoppen (2013). Den norske toppidrettsmodellen – norsk toppidrett fram mot 2022.
Presentasjon. Nedlastet 10.01.2015 fra:
http://www.idrett.no/nyheter/Documents/Toppidrettsrapporten_2022.pdf
Ronglan, L.T. (2008): Lagspill, læring og ledelse, Oslo, Akilles
Ronglan, L. T. (2014). Læring og formidling i fotball. Presentasjon Uefa A-lisens kurs.
Porsgrunn.
Smith, J. A. (1996). Beyond the divide between cognition and discourse: Using interpretative
phenomenological analysis in health psychology. Psychology and Health, 11, 261–271.
Smith, J.A. & Osborn, M. (2008). Interpretative phenomenological analysis. I: Smith, J.A.
(Ed.), Qualitative psychology: A practical guide to research methods (s. 53- 80). London:
Sage publications ltd.
Smith, J.A., Flower, P. & Larkin, M. (2009). Interpretative Phenomenological Analysis:
Theory, Method and Research. London: Sage.
Smith, J.A. (2011a). Evaluating the contribution of interpretative phenomenological analysis:
a reply to the commentaries and further development of criteria. Health psychology review, 5,
55-61.
Smith, J.A. (2011b). Evaluating the contribution of interpretative phenomenological analysis.
Health Psychology Review, 5, 9-27. 71
Smith, J.A. & Eatough, V. (2012). Interpretative phenomenological analysis. I: Breakwell,
G.M., Smith, J.A. & Wright, D.B. (Eds.), Research methods in psychology (s. 439-461).
London: Sage publications ltd.
Smith, R.E. (2010). A Positive Approach to Coaching Effectiveness and Performance
Enhancement. . I: Williams, J. M. (Ed.), Applied sport psychology: Personal growth to peak
performance (s. 42-58). Mountain View, CA: Mayfield.
Strømme, V. (2013) Fotballmagi Kagge forlag, Oslo
Strømme, V. (2014) Fotballguiden Kagge forlag, Oslo

62

UEFA A-LISENS 2016

Ørjan Valla

http://www.fotballtreneren.no/spillerutvikling/for-mye-trening-tar-knekken-pa-mange Lest
17.01.2016
http://www.fotballtreneren.no/spillerutvikling/slik-odelegges-de-unge-fotballtalentene Lest
17.01.2016
Toering, T., Elferink-Gemser, M. Jordet, G, Visscher, C. Artikkel: Self-regulation and
performance level of elite and non-elite youth soccer players Fra Journal of Sports Sciences,
Desember 2009, s. 1509-1517 (2009) Routeledge, New York, USA
Thagaard, T. (2009). Systematikk og innlevelse: En innføring i kvalitativ metode. Bergen:
Fagbokforlaget.
Tjora, A. (2012). Kvalitative forskningsmetoder i praksis (Vol. 2). Oslo: Gyldendal Norsk
Forlag AS.
Vaage, S. (2000). Learning by Dewey: child, school and new pedxagogy. Gyldendal,
Uddannelse.
Weinberg, R., Gould, D. (2007) Foundations of Sport and Exercise Psychology Human
Kinetics, Illinois, USA
UEFA A-lisensoppgaver:
http://www.fotball.no/Documents/Bilder/NFF/2015/Trener/UEFA%20A%202015%20oppgav
e%20Sverre%20Nordby.pdf
http://www.fotball.no/Documents/Bilder/NFF/2015/Trener/UEFA%20A%202015%20rett%2
0oppgave%20Igor%20Aase.pdf
http://www.fotball.no/Documents/PDF/2011/Trener/UEFAA_oppgave_%C3%98rjanChristia
nsen.pdf

63

UEFA A-LISENS 2016

Ørjan Valla

Vedlegg: Sammendrag
"Fotballtrenerens rolle - i utviklingen av unge spillere" av Ørjan Valla
Denne oppgaven handler om treneren og hans egenskaper som er sentrale i møte med spillere
i et fotballag.
I denne oppgaven har jeg stilt følgende spørsmål:
Hvilken rolle innehar fotballtreneren i utviklingen av en fotballspiller?
-

Hvilke kvaliteter og egenskaper er viktig i trenerrollen?

-

Og i hvilken grad påvirkeres spillere av treneren i sin utvikling?

-

Selvregulering av læring er viktig, men hvilken rolle har treneren her?

Jeg har benyttet meg av en kvalitativ metode og har intervjuet fem spillere. Dette er Vebjørn
Vinje, Lisa Marie Karlsen Utland, Abdul Basit Agouda, Adrian Møller og Haitam Aleesami.
Felles for dem alle er at de har hatt en enorm indre motivasjon til å trene og utvikle seg fra
tidlig alder. De har hele tiden søkt nye og spennende utviklingsmiljøer og har møtt mange
ulike trenertyper i løpet av sitt unge fotballiv.
Sett i lys av spillernes egne opplevelser og erfaringer har jeg spurt dem om hva slags
egenskaper i trenerrollen de verdsetter og ser på som sentrale i ulike utviklingsstadier som
fotballspillere. Jeg har i tillegg knyttet deres betraktninger og refleksjoner til sentrale begreper
som læring, selvregulering, motivasjon, målsetninger og uorganisert trening.
Jeg har sett på relevant litteratur, intervjuet ulike typer fotballspillere og drøftet dette ut fra
egne tanker, som jeg har forsøkt å belyse og besvare mine problemstillinger ut fra.
Det er alltid en kunst i seg selv å avgrense en oppgave. Tema er i utgangspunktet vidt og jeg
kunne vinklet det på flere måter. Jeg er også veldig tydelig på at oppgaven ikke gir noe
tydelig fasit på det jeg har undersøkt. Til det er utvalget for lite, men det kan være en god start
til å kunne forske mer rundt tema. Jeg tror at vi i større grad, som fotballtrenere, kan bidra til
et sterkere fokus på individene i et fotballag. Jeg tror ikke det vil skade den nødvendige
kollektive tankegangen som preger lagidretter generelt. Ulike spillere har ulike behov. Så får
det være treneren, i samspill med spilleren, som må finne riktig vei å gå for at spilleren kan
utvikle seg i takt med egne forutsetninger, motivasjon og ambisjon.

64

